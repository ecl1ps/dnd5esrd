## Popisy kouzel

Kouzla uvádíme roztříděná podle Stupňů a následně podle abecedy. Čistě abecední rejstřík kouzel s odkazem přímo na stránku kouzla najdeš v Dodatku A na straně 549.

<Card header="Původní názvy">

Mnoho kouzel přibylo do 5E živelně – šlo o kouzla vymyšlená Hráči (resp. postavami Hráčů), kteří hru původně tvořili, nebo šlo o kouzla s původem u postav ze známých publikovaných dobrodružství či jiných modulů. Bohužel, tato jména nemůžeme napsat (viz poznámka v kapitole Úvod) a tato kouzla, i když jsou jinak zcela stejná, zde mají upravené názvy. Abychom ti případně usnadnili komunikaci s hráči znalými původního originálu (nebo hledání v původních pravidlech či jejich fanouškovských překladech), uvádíme u těchto kouzel alespoň poznámku s prvním písmenem jména, kterým jejich původní název začíná.

</Card>

### Triky

<Card header=" Zlepšení nebojových Triků">

V původních 5E se s celkovou Úrovní Sesilatele  zlepšují pouze bojové Triky (tedy ty způsobující Zásah, ať už Útokem, nebo při selhání Záchrany). V JaD jsme navázali na fanouškovskou tvorbu a přidali jsme zlepšení i pro nebojové Triky.

</Card>

#### Divotvorství

*Transmutační trik*

**Vyvolání:** 1 Akce

**Dosah:** 6 sáhů

**Složky:** V

**Trvání:** až 1 minuta

**Povolání:** Klerik

V rámci Dosahu kouzla předvedeš jako znamení nadpřirozené moci drobný zázrak. Vytvoříš jeden z následujících magických efektů:

* Na jednu minutu zesílíš svůj hlas až na trojnásobek.

* Na jednu minutu způsobíš třepotání plamenů, zvýšíš jejich jas, utlumíš je, nebo změníš jejich barvu.

* Na jednu minutu způsobíš slabé, neškodné otřesy země.

* Způsobíš náhlý zvuk, vycházející z bodu, který zvolíš v Dosahu. Například zahřmění, zakrákání havrana nebo zlověstný šepot.

* Způsobíš, že se neuzamčené dveře či okno náhle rozletí dokořán, nebo naopak zabouchnou.

* Na jednu minutu změníš vzhled svých očí.

Pokud toto kouzlo Sešleš vícekrát, můžeš mít aktivní až tři minutové efekty najednou a každý z nich můžeš zrušit jako Akci.

Od 5. Úrovně můžeš na jednu minutu nechat znít svůj hlas andělsky nebo démonicky a učinit ho až čtyřikrát silnějším. Od 11. Úrovně můžeš udržet až čtyři různé efekty tohoto kouzla naráz. Způsobené otřesy jsou cítit na budovách (ale neponičí je) a můžeš otevřít všechny nezamčené a nezajištěné dveře a okna v Dosahu kouzla. Od 17. Úrovně můžou všechny efekty trvat až hodinu. Otřesy navíc každé Kolo způsobí Zásah za 1 Bod výdrže všem věcem, které nikdo nedrží ani nenese.

#### Dotek smrti

*Nekromantický trik*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** 1 Kolo

**Povolání:** Čaroděj, Černokněžník, Kouzelník

Na místě tvora v Dosahu kouzla vytvoříš přízračnou, kostlivou ruku. Hoď si na Útok na dálku kouzlem proti tvorovi, kterého chceš napadnout hrobovým chladem. Při Zásahu Cíl utrpí Nekrotický zásah za 1k8 Bodů výdrže a do začátku tvého příštího Tahu si Body výdrže nemůže obnovit. Do té doby ruka přilne k Cíli.

Pokud zasáhneš Nemrtvý Cíl, má navíc proti tobě Nevýhodu k hodům na Útok až do konce tvého příštího Tahu.

Zásah tohoto kouzla se zvýší o 1k8, když dosáhneš 5.  Úrovně (2k8), 11. Úrovně (3k8) a 17. Úrovně (4k8).

#### Drobná iluze

*Iluzorní trik*

**Vyvolání:** 1 Akce

**Dosah:** 6 sáhů

**Složky:** P, S (kousek ovčího rouna)

**Trvání:** 1 minuta

**Povolání:** Bard, Čaroděj, Černokněžník, Kouzelník

V rámci Dosahu kouzla vytvoříš buď zvuk, nebo obraz předmětu, který vydrží po dobu jeho Trvání. Iluze skončí, i pokud ji zrušíš jako Akci nebo Sešleš kouzlo znovu.

Pokud vytvoříš zvuk, jeho hlasitost může být v rozmezí od šepotu po křik. Může to být tvůj hlas, cizí hlas, řev lva, bubnování nebo jakýkoliv jiný zvuk, který si zvolíš. Zvuk zní po celou dobu Trvání nebo můžeš udělat samostatné zvuky, které zazní v různé časy před skončením Kouzla.

Pokud vytvoříš obraz předmětu – například židli, zablácené stopy nebo truhličku – , nesmí být větší než Krychle o hraně jednoho sáhu. Obraz nemůže vytvářet zvuk, světlo, pach ani žádný jiný smyslový vjem. Fyzická interakce s obrazem prozradí, že jde o iluzi, neboť jím věci prochází.

Pokud tvor použije svou Akci k pozornému prohlédnutí obrazu, dokáže úspěšným hodem na Inteligenci (Pátrání) proti tvému SO Záchrany kouzla určit, že jde o iluzi. Pokud ji odhalí, iluze se pro něj stane mdlou.

Od 5. Úrovně se Dosah zvýší na dvanáct sáhů. Od 11\. Úrovně můžeš při Seslání efekt až o jednu minutu odložit a ten poté trvá další až jednu minutu. Od 17. Úrovně můžeš vytvořit obraz
tekutiny nebo kakofonii různých zvuků, které nejsou hlasitější než křik.

#### Drtivé úponky

*Transmutační trik*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** ihned

**Povolání:** Druid

Ze tvé ruky vyroste popínavá réva, která začne škrtit vše, čeho se dotkne. Hoď si na Útok na blízko kouzlem. Při úspěchu Cíl utrpí Drtivý zásah za 1k6 Bodů výdrže. Jako Bonusovou akci pak můžeš Cíl posunout o jeden sáh libovolným směrem.

Zásah tohoto kouzla se zvýší o 1k6 a možný posun se zvýší o jeden sáh na 5. Úrovni (2k6 a dva sáhy), 11\. Úrovni (3k6 a tři sáhy) a 17. Úrovni (4k6 a čtyři sáhy).

#### Druidství

*Transmutační trik*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** ihned

**Povolání:** Druid

Prosbou šeptanou k duchům přírody vytvoříš v Dosahu jeden z následujících efektů:

* Vytvoříš drobný, neškodný smyslový efekt, který předpoví počasí ve tvé oblasti na následujících 24 hodin. Účinek se může projevit jako zlatá koule pro jasnou oblohu, mrak pro déšť, padající sněhové vločky pro sněžení a tak dále. Tento účinek vydrží jedno Kolo.

* Necháš vmžiku rozkvést květinu, otevřít semínko nebo vyrašit poupě.

* Vytvoříš okamžitý, neškodný smyslový účinek, například padající listí, závan větru, zvuk malého zvířete nebo slabý zápach tchoře. Účinek se musí vejít do Krychle o hraně jeden sáh.

* Ihned zapálíš nebo uhasíš svíčku, pochodeň nebo malý táborový oheň.

Od 5. Úrovně můžeš navíc způsobit jeden z následujících efektů:

* Vytvoříš bariéru proti počasí s poloměrem dva sáhy a středem v tobě, která se pohybuje spolu s tebou. Bariéra vydrží deset minut, během kterých tě chrání před nemagickým deštěm, sněhem a větrem.

* Můžeš utlumit světlo svíčky, pochodně nebo malého ohně, aby dosvítilo jen do poloviční vzdálenosti.

* Vyvoláš silný smyslový efekt, jako je zařvání tygra, úder hromu nebo vůně kouře. Efekt se musí vejít do Krychle o hraně dva sáhy.

* Dotkneš se bytosti a ihned odstraníš z jejího těla a oblečení všechen nepřirozený zápach.

Od 11. Úrovně můžeš zapálit nebo uhasit všechny svíčky, pochodně nebo malé ohně v Dosahu kouzla. Když necháš rozkvést květinu, otevřít semínko nebo vyrašit poupě, dokážeš to udělat u všech rostlin v Dosahu kouzla. Efekt dokážeš také obrátit a nechat květ odkvést, semeno učinit neplodným nebo nechat uvadnout listy. Od 17. Úrovně, když vytvoříš bariéru proti počasí, můžeš uvnitř ní ovlivnit i teplotu a vlhkost vzduchu a ochránit tak tvory uvnitř před přirozeným nepohodlím.

#### Hadí uštknutí

*Vyvolávací trik*

**Vyvolání:** 1 Akce

**Dosah:** 6 sáhů

**Složky:** V, P, S (zub z jedovatého hada)

**Trvání:** ihned

**Povolání:** Čaroděj, Druid

Na tvé ruce se objeví přízračný had, který zaútočí na tebou vybraného tvora v Dosahu kouzla. Hoď si na Útok na blízko kouzlem. Při Zásahu Cíl utrpí Bodný zásah za 1k4 Bodů výdrže a Jedový zásah za 1k4 Bodů výdrže.

Oba Zásahy se zvýší o 1k4 na 5. Úrovni (2k4 + 2k4), 11. Úrovni (3k4 + 3k4) a na 17. Úrovni (4k4 \+ 4k4).

#### Hlas bouře

*Zaklínací trik*

**Vyvolání:** 1 Akce

**Dosah:** Sesilatel (Kužel 2 sáhy)

**Složky:** V

**Trvání:** ihned

**Povolání:** Čaroděj, Druid

Vydáš ze sebe zvolání nebo výkřik, který má v sobě sílu bouře a dá ji pocítit tvorům poblíž. Každý tvor v Kuželu o velikosti dva sáhy musí uspět v Záchranném hodu na Odolnost, jinak utrpí Hromový zásah za 1k6 Bodů výdrže a stane se do konce svého příštího Tahu Ohlušeným.

Zásah tohoto kouzla se zvýší o 1k6, když dosáhneš 5\. Úrovně (2k6), 11. Úrovně (3k6) a 17. Úrovně (4k6).

#### Jedovatá sprška

*Vyvolávací trik*

**Vyvolání:** 1 Akce

**Dosah:** 2 sáhy

**Složky:** V, P

**Trvání:** ihned

**Povolání:** Čaroděj, Černokněžník, Druid, Kouzelník

Natáhneš ruku směrem k tvorovi, kterého vidíš v Dosahu kouzla, a vypustíš z dlaně oblak zhoubného plynu. Tvor musí uspět v Záchranném hodu na Odolnost, jinak utrpí Jedový zásah za 1k12 Bodů výdrže.

Zásah tohoto kouzla se zvýší o 1k12, když dosáhneš 5\. Úrovně (2k12), 11. Úrovně (3k12) a 17. Úrovně (4k12).

#### Kejkle

*Transmutační trik*

**Vyvolání:** 1 Akce

**Dosah:** 2 sáhy

**Složky:** V, P

**Trvání:** až 1 hodina

**Povolání:** Bard, Čaroděj, Černokněžník, Kouzelník

Toto kouzlo vytvoří drobné magické efekty a je používáno studenty magie k procvičování. V rámci Dosahu kouzla vytvoříš jeden z následujících efektů:

* Vytvoříš okamžitý, neškodný smyslový účinek, například prskavku, závan větru, slabé hudební tóny nebo zvláštní vůni.

* Ihned zapálíš nebo uhasíš svíčku, pochodeň nebo malý táborový oheň.

* Ihned vyčistíš nebo ušpiníš předmět o objemu Krychle o hraně 30 cm (jedna stopa).

* Na jednu hodinu ochladíš nebo ohřeješ neživý materiál o objemu Krychle o hraně 30 cm (jedna stopa).

* Na jednu hodinu vytvoříš na předmětu či povrchu barvu, malou značku nebo symbol.

* Vytvoříš nemagickou cetku nebo iluzorní obraz, který se ti vejde do ruky a který vydrží do konce tvého příštího Tahu.

Pokud toto kouzlo Sešleš několikrát, můžeš mít až tři jeho efekty současně. Každý efekt můžeš zrušit pomocí Akce.

Od 5. Úrovně dokážeš udržet až pět efektů naráz. Navíc můžeš usušit jednu mokrou věc nebo tvora v Dosahu kouzla. Od 11. Úrovně se Dosah kouzla zvýší na šest sáhů a můžeš naráz zapálit nebo uhasit libovolný počet svíček, pochodní nebo malých ohňů v Dosahu. Od 17. Úrovně můžeš vyčistit nebo zašpinit jakoukoliv neživou věc, která se vejde do Krychle o hraně jeden sáh. Můžeš také vytvořit nějakou nemagickou cetku, která se vejde do Krychle o hraně 30 cm (jedna stopa). Všechny efekty, které nejsou okamžité, vydrží až osm hodin.

#### Kyselinová koule

*Vyvolávací trik*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** ihned

**Povolání:** Čaroděj, Kouzelník

Mrštíš bublinou kyseliny. Zvol až dva tvory v Dosahu kouzla, kteří jsou navzájem do jednoho sáhu od sebe. Každý Cíl musí uspět v Záchranném hodu na Obratnost, jinak utrpí Zásah kyselinou za 1k6 Bodů výdrže.

Zásah tohoto kouzla se zvýší o 1k6, když dosáhneš 5\. Úrovně (2k6), 11. Úrovně (3k6) a 17. Úrovně (4k6).

#### Mágova ruka

*Vyvolávací trik*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** 1 minuta

**Povolání:** Bard, Čaroděj, Černokněžník, Kouzelník

V bodě, který zvolíš v Dosahu kouzla, se objeví přízračná levitující ruka. Vydrží po dobu Trvání kouzla nebo dokud ji svou Akcí nezrušíš. Ruka zmizí, pokud se ocitne dál než šest sáhů od tebe, nebo když toto kouzlo Sešleš znovu.

Ruku můžeš ovládat použitím své Akce. Můžeš ji použít k manipulaci s předmětem, k otevření odemčených dveří či nádoby, k vytažení či uložení předmětu z nebo do otevřené nádoby, nebo k vylití obsahu Flakónku. Pokaždé, když ruku použiješ, s ní také můžeš pohnout až o šest sáhů.

Ruka nemůže útočit ani aktivovat Kouzelné předměty a neunese víc než pět kilogramů (deset liber). Od 5. Úrovně můžeš ignorovat Verbální složku kouzla. Můžeš vyvolat i zcela hmotnou ruku, což nemá žádné další efekty. Od 11. Úrovně se Dosah kouzla zvýší na dvanáct sáhů. Ruka navíc může vypadat libovolným způsobem – např. jako pařát nebo železná rukavice. Od 17. Úrovně rukou uzvedneš až deset kilogramů (dvacet liber) a můžeš ji učinit až dvakrát větší než obvykle.

#### Mentální úder

*Očarovací trik*

**Vyvolání:** 1 Akce

**Dosah:** 12 sáhů

**Složky:** P

**Trvání:** ihned

**Povolání:** Bard, Čaroděj, Černokněžník, Klerik, Kouzelník

Upřeš svůj pohled a pozornost na jednoho tvora, kterého vidíš v Dosahu a udeříš svou myslí do jeho. Cíl musí uspět v Záchranném hodu na Inteligenci, jinak utrpí Psychický zásah za 1k6 Bodů výdrže. Pokud je Cíl kýmkoliv Vystrašený nebo Zmámený, Zásah se zvýší na 1k10.

Zásah tohoto kouzla se zvýší o jednu kostku, když dosáhneš 5. Úrovně (2k6 nebo 2k10), 11. Úrovně (3k6 nebo 3k10) a 17. Úrovně (4k6 nebo 4k10).

#### Mrazivý paprsek

*Zaklínací trik*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** ihned

**Povolání:** Čaroděj, Kouzelník

Směrem k tvorovi v Dosahu vyšlehne ledově studený paprsek modrobílého světla. Hoď si na Útok na dálku kouzlem proti Cíli. Při Zásahu Cíl utrpí Chladný zásah za 1k8 Bodů výdrže a jeho Rychlost se do začátku tvého příštího Tahu sníží o dva sáhy.

Zásah tohoto kouzla se zvýší o 1k8, když dosáhneš 5\. Úrovně (2k8), 11. Úrovně (3k8) a 17. Úrovně (4k8).

#### Neuvěřitelný půvab

*Iluzorní trik*

**Vyvolání:** 1 Akce

**Dosah:** Sesilatel

**Složky:** V, P

**Trvání:** Soustředění, až 1 minuta

**Povolání:** Bard, Čaroděj, Černokněžník, Kouzelník

Pokryje tě iluze sebe sama, ale mnohem půvabnější a působivější. Během Trvání kouzla
získáš ke všem Ověřením charismatu vůči tvorům, kteří tě vidí nebo slyší, Bonus rovný tvému Zdatnostnímu bonusu. Po skončení kouzla všichni pochopí, že se jednalo o iluzi a máš po dobu jedné minuty Nevýhodu na všechna Ověření charismatu vůči komukoliv, kdo tě během působení kouzla viděl nebo slyšel.

Od 5. Úrovně můžeš nahradit Verbální a Pohybovou složku kouzla Surovinovou (viditelným šperkem) a můžeš ovlivnit tvory i pasivně (upoutat pozornost, vzbudit soucit ve věznitelích atp.). Od 11. Úrovně se Trvání prodlouží až na deset minut – následná Nevýhoda ale přetrvá stejně dlouho. Od 17. Úrovně není efekt kouzla následován Nevýhodou (tvorové si stále uvědomí, že šlo o kouzlo).

#### Odolání

*Vymítací trik*

**Vyvolání:** 1 Akce

**Dosah:** dotyk

**Složky:** V, P, S (miniaturní plášť)

**Trvání:** Soustředění, až 1 minuta

**Povolání:** Druid, Klerik

Dotkneš se jednoho tvora, který s tím souhlasí. Než kouzlo skončí, může si Cíl hodit 1k4 a přičíst si hozené číslo k jednomu Záchrannému hodu dle své volby. Touto kostkou si může hodit před hozením Záchranného hodu, nebo až po něm. Kouzlo poté skončí.

Na 5. Úrovni se Dosah kouzla zvýší na šest sáhů. Na 11. Úrovni, pokud Cíl hodí na 1k4, kterou toto kouzlo poskytne, 1, může si hodit ještě jednou – nový výsledek ale už musí použít. Na 17. Úrovni můžeš zvolit až dva Cíle – každý získá přínos z tohoto kouzla nanejvýš jednou.

#### Ohnivá střela

*Zaklínací trik*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Čaroděj, Kouzelník

Na tvora či předmět v Dosahu kouzla vrhneš svazek plamenů. Hoď si na Útok na dálku kouzlem proti Cíli. Když zasáhneš, utrpí Ohnivý zásah za 1k10 Bodů výdrže. Hořlavé předměty zasažené tímto Kouzlem vzplanou, pokud je nikdo nedrží ani nenese.

Zásah tohoto kouzla se zvýší o 1k10, když dosáhneš 5\. Úrovně (2k10), 11. Úrovně (3k10) a 17. Úrovně (4k10).

#### Oprava

*Transmutační trik*

**Vyvolání:** 1 minuta

**Dosah:** dotyk

**Složky:** V, P, S (dva magnetovce)

**Trvání:** ihned

**Povolání:** Bard, Čaroděj, Druid, Klerik, Kouzelník

Toto kouzlo opraví jeden rozbitý, zlomený či roztržený předmět, kterého se dotkneš, pokud není poškození (zlom, trhlina atp.) v žádném směru větší než 30 cm (jedna stopa). Může jít např. o roztržený článek řetězu, dvě půlky zlomeného klíče, roztržený plášť nebo prosakující měch na víno. Pokud není zlom nebo trhlina v žádném svém rozměru větší než 30 cm (jedna stopa), předmět se opraví a po dřívějším poškození nezbude žádná stopa.

Toto kouzlo dokáže fyzicky opravit rozbitý Kouzelný předmět nebo výtvor, ale nedokáže mu vrátit ztracenou magii.

Od 5. Úrovně může mít poškození až jeden metr (tři stopy). Navíc můžeš pospojovat libovolný počet střepů, pokud se výsledný objekt vejde do Krychle o hraně 30 cm (jedna stopa). Můžeš také odstranit škrábance z kovu nebo spáleniny z oblečení, pokud z něj zbývají nedotčené alespoň čtyři pětiny. Od 11. Úrovně má kouzlo Dosah až tři sáhy a může opravit poškození o rozsahu až dva sáhy. Navíc můžeš znovu poskládat střepy objektu, který se vejde do Krychle o hraně jeden sáh a zvrátit zreznutí kovových předmětů. Od 17. Úrovně trvá Seslání pouze jednu Akci.

#### Posvátný plamen

*Zaklínací trik*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** ihned

**Povolání:** Klerik

Záření podobné plameni sestoupí na tvora, kterého vidíš v Dosahu kouzla. Cíl musí uspět v Záchranném hodu na Obratnost, jinak utrpí Zářivý zásah za 1k8 Bodů výdrže. Tvor nemá pro tento hod žádný prospěch z Krytu.

Zásah tohoto kouzla se zvýší o 1k8, když dosáhneš 5\. Úrovně (2k8), 11. Úrovně (3k8) a 17. Úrovně (4k8).

#### Přesný úder

*Věštecký trik*

**Vyvolání:** 1 Akce

**Dosah:** 6 sáhů

**Složky:** P

**Trvání:** Soustředění, až 1 Kolo

**Povolání:** Bard, Čaroděj, Černokněžník, Kouzelník

Natáhneš ruku a ukážeš prstem na Cíl v Dosahu kouzla. Tvá magie ti poskytne stručný vhled do jeho obrany. Pokud se do té doby tvé Soustředění na kouzlo nepřeruší, získáš ve svém příštím Tahu k prvnímu hodu na Útok proti tomuto Cíli Výhodu. Od 5. Úrovně si místo Výhody můžeš vzít Bonus +5 k Útoku. Útok navíc ignoruje až Tříčtvrtinový kryt a kouzlo nevyžaduje Soustředění. Od 11. Úrovně se Trvání kouzla prodlouží až na jednu minutu – efekt Kouzla působí na tvůj první další Útok proti zvolenému Cíli. Navíc se dozvíš, která ze Záchran Cíle na Sílu, Obratnost a Odolnost je nejnižší. Od 17. Úrovně můžeš zvolit jednu další bytost v Dosahu kouzla, která z kouzla získá stejný přínos, jako ty.

#### Stvoř plamen

*Vyvolávací trik*

**Vyvolání:** 1 Akce

**Dosah:** Sesilatel

**Složky:** V, P

**Trvání:** 10 minut

**Povolání:** Druid

Ve tvé dlani se objeví mihotající plamen. Zůstane v ní po dobu Trvání kouzla a nezraní tě ani nepoškodí tvé vybavení. Plamen osvítí Jasným světlem okruh o poloměru dva sáhy a další dva sáhy dosvítí Slabým světlem. Kouzlo skončí, když ho zrušíš jako Akci, nebo když ho Sešleš znovu. Plamenem můžeš i zaútočit, ale pokud to uděláš, kouzlo skončí. Při Seslání kouzla nebo jako Akci v pozdějším Tahu můžeš plamen vrhnout na tvora do šesti sáhů od tebe. Hoď si na Útok na dálku kouzlem. Při Zásahu Cíl utrpí Ohnivý zásah za 1k8 Bodů výdrže.

Zásah tohoto kouzla se zvýší o 1k8, když dosáhneš 5\. Úrovně (2k8), 11. Úrovně (3k8) a 17. Úrovně (4k8).

#### Sukovice

*Transmutační trik*

**Vyvolání:** 1 Bonusová akce

**Dosah:** dotyk

**Složky:** V, P, S (jmelí, trojlístek z jetele a Hůl, nebo Kyj)

**Trvání:** 1 minuta

**Povolání:** Druid

Dřevo Hole nebo Kyje, kterou držíš, se naplní silou přírody. Po dobu Trvání kouzla můžeš pro hody na Útok a na Zásah v boji na blízko touto Zbraní používat svou Sesílací vlastnost místo Síly a Kostka zásahu Zbraně se změní na k8. Zbraň se také stane magickou, pokud jí ještě není. Kouzlo skončí, pokud ho Sešleš znovu, nebo pokud Zbraň odložíš.

#### Světlo

*Zaklínací trik*

**Vyvolání:** 1 Akce

**Dosah:** dotyk

**Složky:** V, S (světluška nebo světélkující mech)

**Trvání:** 1 hodina

**Povolání:** Bard, Čaroděj, Klerik, Kouzelník

Dotkneš se jednoho předmětu, který není v žádném směru větší než dva sáhy. Dokud Kouzlo neskončí, předmět osvítí Jasným světlem okruh o poloměru čtyři sáhy a další čtyři sáhy dosvítí Slabým světlem. Světlo může mít libovolnou barvu, kterou si přeješ. Úplné zakrytí daného předmětu něčím neprůsvitným světlo zakryje. Kouzlo skončí předčasně, pokud ho Sešleš znovu, nebo pokud ho ukončíš jako Akci. Pokud za Cíl zvolíš předmět nesený nebo držený tvorem, který si nepřeje, aby na něj kouzlo působilo, může se mu vyhnout úspěšným Záchranným hodem na Obratnost. V takovém případě kouzlo selže.

Na 5. Úrovni můžeš vyvolané světlo utlumit a snížit jeho Dosah až na jeden sáh. Navíc pokud světlo vidíš do šedesáti sáhů daleko, můžeš jako Bonusovou akci měnit jeho sílu i barvu. Od 11. Úrovně můžeš kouzlem blýsknout paprskem světla až na dvacet čtyři sáhů. Tvor v Dráze blýsknutí, který si jím nepřeje být nasvícen, mu může uhnout úspěšnou Záchranou na Obratnost. Od 17. Úrovně můžeš při Seslání způsobit, že je světlo viditelné pouze pro tvory, kteří se nacházejí v jeho dosahu.

#### Šokující sevření

*Zaklínací trik*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Čaroděj, Kouzelník

Ze tvé ruky vyšlehne blesk a způsobí šok tvorovi, kterého se dotkneš. Hoď si na Útok na blízko kouzlem proti Cíli. Pokud má Cíl na sobě kovovou Zbroj, máš k tomuto hodu Výhodu. Při Zásahu Cíl utrpí Bleskový zásah za 1k8 Bodů výdrže a nemůže použít Reakci až do začátku svého příštího Tahu.

Zásah tohoto kouzla se zvýší o 1k8, když dosáhneš 5\. Úrovně (2k8), 11. Úrovně (3k8) a 17. Úrovně (4k8).

#### Tajemný výšleh

*Zaklínací trik*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Černokněžník

K tvorovi v Dosahu kouzla vyšlehne paprsek jiskřící energie. Hoď si proti Cíli na Útok na dálku kouzlem. Při Zásahu utrpí Silový zásah za 1k10 Bodů výdrže. Kouzlo vytvoří víc než jeden paprsek, když dosáhneš vyšší Úrovně: dva paprsky na 5. Úrovni, tři na 11\. Úrovni a čtyři na 17. Úrovni. Paprsky můžeš nasměrovat na stejný Cíl, nebo na různé Cíle. Za každý paprsek si hoď na Útok zvlášť.

#### Tančící světla

*Zaklínací trik*

**Vyvolání:** 1 Akce

**Dosah:** 24 sáhů

**Složky:** V, P, S (trocha fosforu, kousek světélkujícího dřeva nebo světluška)

**Trvání:** Soustředění, až 1 minuta

**Povolání:** Bard, Čaroděj, Kouzelník

V Dosahu kouzla vytvoříš až čtyři světla o velikosti pochodně, která vypadají jako pochodně, lucerny nebo svítící koule a která se po dobu Trvání vznášejí ve vzduchu. Můžeš také zkombinovat čtyři světla do jednoho svítícího neurčitého Humanoidního těla Střední velikosti. Ať zvolíš jakoukoliv formu, každé světlo Slabě osvítí okruh o poloměru dva sáhy.

Jako Bonusovou akci můžeš ve svém Tahu pohnout světly až o dvanáct sáhů na nové místo v rámci Dosahu kouzla. Každé Tančící světlo musí být do čtyř sáhů od jiného Tančícího světla stvořeného stejným kouzlem, a pokud se nějaké světlo vzdálí mimo Dosah kouzla, se zablikáním zhasne.

Od 5. Úrovně můžeš způsobit, že kterékoliv vyvolané světlo svítí Jasným světlem do dvou sáhů a Slabým světlem do dalších dvou sáhů. Můžeš také světla spojit do podoby Zvířecího tvora Střední velikosti. Od 11. Úrovně můžeš při Seslání kouzla nebo v rámci Akce připnout jedno ze světel k tvorovi nebo objektu v Dosahu kouzla. Pokud si Cíl připnutí světla nepřeje, proveď proti němu Útok na dálku kouzlem. Připnuté světlo se pohybuje spolu s Cílem, už ho nemůžeš nijak ovládat, a pokud se vzdálí od ostatních světel, nezhasne. Cíl může světlo pomocí své Akce zničit (plácnutím, smetením atp.). Od 17. Úrovně můžeš vyvolat až šest světel a můžeš je spojit a utvořit tak obraz vzdáleně připomínající Velkého humanoida nebo zvíře.

#### Ušetři umírajícího

*Nekromantický trik*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Klerik

Dotkneš se živého tvora, který má 0 Bodů výdrže. Tvor se Stabilizuje. Toto kouzlo nepůsobí na Nemrtvé a Výtvory.

Od 5. Úrovně můžeš ignorovat Pohybové složky kouzla. Od 11. Úrovně, pokud tvor Stabilizovaný tímto kouzlem neobdrží hodinu žádný další Zásah, probere se s 1 Bodem výdrže. Od 17. Úrovně můžeš tímto kouzlem ovlivnit i jeden další Cíl, který není od prvního Cíle dále než dva sáhy. Navíc se tvor Stabilizovaný tímto kouzlem, který neobdrží další Zásah, probere s 1 Bodem výdrže už po jedné minutě.

#### Vedení

*Věštecký trik*

**Vyvolání:** 1 Akce

**Dosah:** dotyk

**Složky:** V, P

**Trvání:** Soustředění, až 1 minuta

**Povolání:** Druid, Klerik

Dotkneš se jednoho tvora, který s tím souhlasí. Než Kouzlo skončí, Cíl si může hodit 1k4 a přičíst si hozené číslo k jednomu hodu na Vlastnost dle své volby. Touto kostkou si může hodit před hodem na Vlastnost nebo až po něm. Kouzlo poté skončí.

Od 5. Úrovně se Dosah kouzla zvýší na 6 sáhů. Od 11. Úrovně pokud tvor na dodatečné 1k4 hodí 1, může si hodit ještě jednou – nový výsledek už ale musí použít. Od 17. Úrovně můžeš zvolit až dva Cíle – každý může z přínosu kouzla těžit právě jednou.

#### Zlomyslný výsměch

*Očarovací trik*

**Vyvolání:** 1 Akce

**Dosah:** 12 sáhů

**Složky:** V

**Trvání:** ihned

**Povolání:** Bard

Na tvora, kterého vidíš v Dosahu, spustíš lavinu urážek protkaných Očarováním. Pokud tě Cíl slyší (a ani ti nemusí rozumět), musí uspět v Záchranném hodu na Moudrost, jinak utrpí Psychický zásah za 1k4 Bodů výdrže a má Nevýhodu k prvnímu dalšímu hodu na Útok provedenému před koncem jeho příštího Tahu.

Zásah tohoto kouzla se zvýší o 1k4, když dosáhneš 5. Úrovně (2k4), 11. Úrovně (3k4) a 17. Úrovně (4k4).

#### Zpráva

*Transmutační trik*

**Vyvolání:** 1 Akce

**Dosah:** 24 sáhů

**Složky:** V, P, S (kousek měděného drátu)

**Trvání:** 1 Kolo

**Povolání:** Bard, Čaroděj, Kouzelník

Ukážeš prstem na tvora v Dosahu kouzla a zašeptáš zprávu. Cíl (a nikdo jiný) ji uslyší a může odpovědět zašeptáním, které uslyšíš pouze ty. Kouzlo můžeš Seslat skrz pevné objekty, pokud se s Cílem znáš a víš, že je za bariérou. Kouzlo neprojde 30 cm (jednou stopou) kamene, 2,5 cm (jedním coulem) běžného kovu, tenkou vrstvou olova nebo 1 m (třemi stopami) dřeva či hlíny a utiší ho i magické ticho. Kouzlo však nemusí jít po přímce; může zahýbat kolem rohů nebo skrze otvory.

Od 5. Úrovně má kouzlo Dosah až šedesát sáhů. Od 11\. Úrovně můžeš ignorovat Pohybovou a Surovinovou složku kouzla. Od 17. Úrovně můžeš ignorovat i Verbální složku, k Cíli můžeš promluvit telepaticky a zprávu můžeš doprovodit i jednoduchým obrazem. Cíl může odpovědět stejným způsobem. Takto zesílenou Zprávu nelze blokovat magickým tichem.

### 1. Stupeň

#### Azyl

*Vymítání 1. Stupně*

**Vyvolání:** 1 Bonusová akce

**Dosah:** 6 sáhů

**Složky:** V, P, S (stříbrné zrcátko)

**Trvání:** 1 minuta

**Povolání:** Klerik

Chráníš tvora v Dosahu před Útokem. Dokud Kouzlo neskončí, musí si každý, kdo na chráněného tvora zaútočí nebo proti němu Sešle Zásah způsobující Kouzlo, nejprve hodit Záchranný hod na Moudrost. Při neúspěchu si musí vybrat nový Cíl, jinak o svůj Útok nebo Kouzlo přijde. Toto Kouzlo nechrání před plošnými účinky, například před výbuchem Ohnivé koule.

Pokud chráněný tvor zaútočí nebo Sešle kouzlo, které působí na nepřátelského tvora, toto Kouzlo skončí.

#### Bájný lučištník

*Iluze 1. Stupně*

**Vyvolání:** 1 Akce

**Dosah:** 15 sáhů

**Složky:** P, S (letky k šípu z barevných per)

**Trvání:** ihned

**Povolání:** Bard, Hraničář

Na okamžik na sebe vezmeš podobu bájného lučištníka. Podoba vydrží jen tak dlouho, než vystřelíš iluzorním lukem na Cíl do patnácti sáhů. Hoď si na Útok na dálku kouzlem, a pokud zasáhneš, bude Cíl z iluze šípu pronikajícího mu srdcem tak otřesen, že utrpí Psychický zásah za 3k8 Bodů výdrže.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k8 Bodů výdrže za každý Stupeň nad 1.

#### Barevná sprška

*Iluze 1. Stupně*

**Vyvolání:** 1 Akce

**Dosah:** Sesilatel (Kužel 3 sáhy)

**Složky:** V, P, S (červeně, žlutě a modře zbarvená špetka písku nebo prášku)

**Trvání:** 1 Kolo

**Povolání:** Čaroděj, Kouzelník

Ze tvé ruky vytryskne oslnivá škála barevných záblesků. Hoď 6k10 a výsledek ti určí součet Výdrže tvorů, které toto Kouzlo může ovlivnit. Tvorové v Kuželu tři sáhy vycházejícím z tebe jsou ovlivněni ve vzestupném pořadí dle jejich aktuální Výdrže (tvorové v Bezvědomí a tvorové, kteří nevidí, se ignorují).

Kouzlo začne působit od tvora, který má nejmenší množství Bodů výdrže. Každý tvor zasažený tímto Kouzlem Oslepne, dokud Kouzlo neskončí. Za každého tvora uber jeho Výdrž z hozeného maxima a pak přejdi na tvora s dalším nejmenším počtem Bodů výdrže. Počet Bodů výdrže tvora musí být nižší nebo roven zbývající síle Kouzla, aby na něj Kouzlo působilo.

Pokud Sešleš toto Kouzlo s použitím Pozice 2. či vyššího Stupně, hoď o 2k10 více za každý Stupeň nad 1.

#### Černý jed

*Nekromancie 1. Stupně*

**Vyvolání:** 1 Akce

**Dosah:** 6 sáhů

**Složky:** P, S (černý inkoust)

**Trvání:** Soustředění, až 1 minuta

**Povolání:** Čaroděj, Černokněžník, Kouzelník

Vyvoláš šipku černé barvy, kterou vystřelíš na Cíl. Hoď si proti Cíli Útok na dálku kouzlem. Při úspěchu způsobíš Jedový zásah za 2k6 Bodů výdrže.

Dokud se zasažený tvor nachází po dobu Trvání kouzla v jeho Dosahu, můžeš jako Akci rozšířit v tvorovi Jed, a donutit ho tak k Záchrannému hodu na Odolnost. Při neúspěchu utrpí Jedový zásah za 1k6 Bodů výdrže a stane se do začátku tvého příštího Tahu Otráveným, při úspěchu za polovinu a k Otrávení nedojde. Pokud toto Kouzlo tvora usmrtí, barva jeho krve se změní na černou. Krev má pak hořkou chuť.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 2k6 Bodů výdrže za každý Stupeň nad 1.

#### Děsivý smích

*Očarování 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (drobné dortíčky a peříčko, které se vlní ve vzduchu)

**Trvání:** Soustředění, až 1 minuta

**Povolání:** Bard, Kouzelník

Tvor dle tvé volby, kterého vidíš v Dosahu, vnímá všechno jako náramně směšné a zajíká se smíchem. Cíl musí uspět v Záchranném hodu na Moudrost, jinak spadne, stane se Ležícím a na dobu Trvání kouzla je Otřesený a nemůže vstát. Tvor s Inteligencí 4 nebo méně není Kouzlem ovlivněn.

Na konci každého svého Tahu a pokaždé, když je Zasažen, si Cíl může hodit další Záchranný hod na Moudrost. Pokud si hází kvůli Zásahu, má k Záchrannému hodu Výhodu. Když uspěje, Kouzlo okamžitě skončí.

*Pozn. – Původní název: V 5E začíná toto Kouzlo jménem své tvůrkyně na „T".*

#### Dlouhokrok

*Transmutace 1. Stupně*

**Vyvolání:** 1 Akce

**Dosah:** dotyk

**Složky:** V, P, S (špetka hlíny)

**Trvání:** 1 hodina

**Povolání:** Bard, Druid, Hraničář, Kouzelník

Dotkneš se tvora a jeho Rychlost se po dobu Trvání kouzla zvýší o dva sáhy.

Pokud Sešleš toto Kouzlo s použitím Pozice 2. či vyššího Stupně, můžeš za Cíl zvolit jednoho tvora navíc za každý Stupeň nad 1.

#### Dobrůvka

*Transmutace 1. Stupně*

**Vyvolání:** 1 Akce

**Dosah:** dotyk

**Složky:** V, P, S (snítka jmelí)

**Trvání:** ihned

**Povolání:** Druid, Hraničář

Ve tvé ruce se objeví až deset bobulí. Každá z nich je prosycena magií, která každému tvorovi, který ji sní, obnoví 1 Bod výdrže a poskytne mu dostatek výživy na jeden den. Po 24 hodinách Dobrůvky ztratí svou moc a stanou se obyčejnými bobulemi.

#### Elementální erupce

*Zaklínání 1. Stupně*

**Vyvolání:** 1 Akce

**Dosah:** 18 sáhů

**Složky:** V, P

**Trvání:** ihned

**Povolání:** Čaroděj, Kouzelník

Vybereš přírodní živel a přivoláš jeho destruktivní sílu na jeden Cíl, který vidíš v Dosahu kouzla. Můžeš si vybrat z následujících Typů zásahu: Bleskový, Drtivý, Hromový, Chladný, Jedový, Kyselinový nebo Ohnivý. Cíl si hodí Záchranný hod na Odolnost. Při neúspěchu utrpí Zásah příslušného Typu za 2k10 Bodů výdrže, při úspěchu za polovinu.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k10 Bodů výdrže za každý Stupeň nad 1.

#### Falešný život

*Nekromancie 1. Stupně*

**Vyvolání:** 1 Akce

**Dosah:** Sesilatel

**Složky:** V, P, S (malé množství alkoholu nebo destilátu)

**Trvání:** 1 hodina

**Povolání:** Čaroděj, Kouzelník

Posílíš se nekromantickou napodobeninou života. Po dobu Trvání získáš 1k4 + 4 Dočasných bodů výdrže. Pokud Sešleš toto Kouzlo s použitím Pozice 2. či vyššího Stupně, získáš dalších 5 Dočasných bodů výdrže za každý Stupeň nad 1.

#### Hexenšus

*Nekromancie 1. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (hadrová panenka)

**Trvání:** Soustředění, až 1 minuta

**Povolání:** Černokněžník, Klerik, Kouzelník

Zvol si tvora, kterého vidíš v Dosahu kouzla. Cíl musí uspět v Záchraně na Odolnost, jinak bude stižen náhlou intenzivní bolestí zad, zejména kříže a ledvin. Při úspěchu nemá Kouzlo na Cíl žádný efekt.

Ovlivněný Cíl má po dobu Trvání kouzla Nevýhodu ke všem Ověřením a Záchranám na Sílu a Obratnost včetně hodů na Útok, jeho Rychlost se sníží na polovinu (zaokrouhleno dolů) a ztratí možnost provést Akci Běh. Bolest narušuje Soustředění Cíle a ten musí pro jeho udržení uspět na začátku každého svého Tahu v Záchranném hodu na Odolnost se SO 10. Tvor zasažený tímto Kouzlem si musí hodit další Záchranný hod na Odolnost na konci každého svého Tahu. Pokud uspěje, Kouzlo skončí.

#### Hněv živlů

*Transmutace 1. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (prach z barevných krystalů)

**Trvání:** ihned

**Povolání:** Čaroděj, Druid, Kouzelník

Zvolíš živel v Dosahu kouzla a obrátíš ho proti Cíli do čtyř sáhů od něj.

**Oheň.** Musí jít alespoň o táborový nebo krbový oheň. Pokud plameny šlehají alespoň jeden sáh vysoko, mají zasažení tvorové k Záchrannému hodu Nevýhodu. Z ohně vyšlehnou plameny a utvoří jeden sáh širokou a až čtyři sáhy dlouhou Dráhu k Cíli. Cíl a každý další tvor v Dráze musí uspět v Záchranném hodu na Obratnost, jinak utrpí Ohnivý zásah za 3k6 Bodů výdrže, při úspěchu za polovinu. Hořlavé předměty v Dráze, které nikdo nedrží ani nenese, vzplanou.

**Voda.** Musí jít alespoň o plné vědro vody. Pokud jde o vodní masu, která má nejméně jeden sáh ve všech směrech (včetně hloubky), má tvor k Záchrannému hodu Nevýhodu. Mezi zdrojem vody a Cílem musí být volná cesta (dostatečná pro střelbu, bez ohledu na Kryt). Voda se vymrští na Cíl do čtyř sáhů daleko, udeří do něj a zamrzne. Pokud Cíl selže v Záchranném hodu na Obratnost, utrpí Chladný zásah za 3k6 Bodů výdrže a jeho Rychlost klesne až do konce jeho příštího Tahu na nulu. Pokud uspěje, vyvázne bez následků.

Pokud se Cíl nachází ve vodě, jsou zasaženi i všichni tvorové do jednoho sáhu od něj. Tvor, který v Záchranném hodu selže a nemá Rychlost plavání, se začne na začátku svého Tahu ihned topit, což pokračuje, dokud ve své Akci neuspěje na plavání Ověřením síly (Atletiky). Hněv vody dokáže rozbít a potopit malou loďku (např. pramici), jejíž posádka a náklad skončí bez další přímé újmy ve vodě.

**Vzduch.** Okolo Cíle musí být prostor objemem odpovídající Krychli o hraně alespoň čtyři sáhy. Pokud prostor svým objemem odpovídá Krychli o hraně alespoň osm sáhů, mají zasažení tvorové k Záchrannému hodu Nevýhodu. Cíl a všechny tvory do dvou sáhů od něj zasáhne hromový úder. Všechny bytosti v oblasti musí uspět v Záchranném hodu na Odolnost, jinak utrpí Hromový zásah za 2k6 Bodů výdrže a až do konce svého dalšího Tahu se stanou Ohlušenými a ztratí možnost použít Reakci. Pokud uspějí, vyváznou bez následků.

**Země.** Cíl se musí nacházet na hlíně nebo kamení. Pokud jsou zasažení tvorové hlínou či kamenem obklopeni (v podzemí, uprostřed skal nebo v kamenné budově, kde k žádné zdi nemají dále než tři sáhy), mají k Záchrannému hodu nevýhodu. Země se náhle vzedme a udeří na Cíl a na vše do dvou sáhů od něj, co se nachází na hlíně či kameni. Všichni tvorové v oblasti účinku musí uspět v Záchranném hodu na Sílu, jinak utrpí Drtivý zásah za 2k6 Bodů výdrže, jsou Sraženi a stanou se Ležícími. Pokud uspějí, vyváznou bez následků.

Pokud Sešleš toto Kouzlo pomocí Pozice 2. či vyššího Stupně, Zásah se zvýší o 1k6 Bodů výdrže za každý Stupeň nad 1.

#### Hořící ruce

*Zaklínání 1. Stupně*

**Vyvolání:** 1 Akce

**Dosah:** Sesilatel (Kužel 3 sáhy)

**Složky:** V, P

**Trvání:** ihned

**Povolání:** Čaroděj, Kouzelník

Podržíš ruce tak, že se palce vzájemně dotýkají a ostatní prsty máš roztažené od sebe. Z konečků roztažených prstů ti vystřelí tenký pás plamenů. Každý tvor v Kuželu o velikosti tři sáhy musí uspět v Záchranném hodu na Obratnost, jinak utrpí Ohnivý zásah za 3k6 Bodů výdrže, při úspěchu za polovinu.

Oheň zapaluje hořlavé předměty v oblasti, které nikdo nedrží ani nenese.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k6 Bodů výdrže za každý Stupeň nad 1.

#### Hrdinství

*Očarování 1. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** Soustředění, až 1 minuta

**Povolání:** Bard, Paladin

Tvor, kterého se dotkneš a který s tím souhlasí, je naplněn statečností. Dokud Kouzlo neskončí, je tvor Imunní vůči Vystrašení a na začátku každého svého Tahu získá Dočasné body výdrže rovné tvé Opravě sesílací vlastnosti. Když Kouzlo skončí, Cíl zbývající Dočasné body výdrže z tohoto Kouzla ztratí.

Pokud Sešleš toto Kouzlo s použitím Pozice 2. či vyššího Stupně, můžeš zacílit jednoho tvora navíc za každý Stupeň nad 1.

#### Hromová vlna

*Zaklínání 1. Stupně*

**Vyvolání:** 1 Akce

**Dosah:** Sesilatel (Krychle o hraně 3 sáhy)

**Složky:** V, P

**Trvání:** ihned

**Povolání:** Bard, Čaroděj, Druid, Kouzelník

Vyjde z tebe vlna hromové síly. Každý tvor v Krychli o hraně tři sáhy vycházející z tebe musí uspět v Záchraně na Odolnost, jinak utrpí Hromový zásah za 2k8 Bodů výdrže a je odtlačen dva sáhy od tebe. Když uspěje, utrpí poloviční Zásah a odtlačen není. Mimo to, nezajištěné předměty, které jsou celé v oblasti účinku, jsou účinkem Kouzla automaticky odtlačeny dva sáhy od tebe a Kouzlo hromově zaduní, což lze slyšet až šedesát sáhů od tebe.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k8 Bodů výdrže za každý Stupeň nad 1.

#### Iluzorní text

*Iluze 1. Stupně (Rituál)*

**Vyvolání:** 1 minuta

**Dosah:** dotyk

**Složky:** P, S (Inkoust na bázi olova v hodnotě alespoň 10 zl, který je Kouzlem spotřebován)

**Trvání:** 10 dní

**Povolání:** Bard, Černokněžník, Kouzelník

Můžeš psát na Pergamen, Papír či nějaký jiný vhodný psací materiál a naplnit ho mocnou Iluzí, která vydrží po dobu Trvání kouzla.

Pro tebe a tvory, které určíš při Sesílání kouzla, vypadá text normálně, psaný tvou rukou a vyjadřuje cokoli, co jsi měl při psaní textu v úmyslu. Pro všechny ostatní vypadá, jako by byl psaný v nějakém nesrozumitelném, neznámém nebo magickém písmu. Nebo můžeš způsobit, že text vypadá, jako by v něm byla úplně jiná zpráva, psaná jinou rukou a jazykem, i když musí jít o jazyk, který znáš.

Pokud je Kouzlo Rozptýleno, původní text i iluze zmizí. Tvor s Pravdivým viděním dokáže skrytý text přečíst.

#### Léčivé slovo

*Zaklínání 1. Stupně*

**Vyvolání:** 1 Bonusová akce

**Dosah:** 12 sáhů

**Složky:** V

**Trvání:** ihned

**Povolání:** Bard, Druid, Klerik

Tvor dle tvé volby, kterého vidíš v Dosahu kouzla, si obnoví Body výdrže rovné 1k4 + tvá Oprava sesílací vlastnosti. Toto Kouzlo nepůsobí na Nemrtvé a Výtvory.

Pokud Sešleš toto Kouzlo s použitím Pozice 2. či vyššího Stupně, obnoví si tvor o 1k4 Bodů výdrže více za každý Stupeň nad 1.

#### Levitující disk

*Vyvolávání 1. Stupně (Rituál)*

**Vyvolání:** 1 Akce

**Dosah:** 6 sáhů

**Složky:** V, P, S (kapka rtuti)

**Trvání:** 1 hodina

**Povolání:** Kouzelník

Toto Kouzlo vytvoří kruhovou, vodorovnou silovou plochu o průměru 1 m (tři stopy) a tloušťce 2,5 cm (jeden coul), která se vznáší 1 m (tři stopy) nad zemí na volném místě dle tvé volby, které  vidíš v Dosahu kouzla. Disk vydrží po dobu Trvání kouzla a unese až 250 kg (500 liber). Při větším zatížení Kouzlo skončí a všechno na disku spadne na zem.

Disk je nehybný, dokud jsi do čtyř sáhů od něj. Když se pohneš dál, disk tě následuje tak, aby stále zůstal do čtyř sáhů od tebe. Může se pohybovat přes nerovný terén, do schodů i ze schodů, svahů a podobně, ale nepřekoná převýšení dvou či více sáhů. Například se nemůže pohnout přes dva sáhy hlubokou jámu, ani nemůže takovou jámu opustit, pokud byl vytvořen na jejím dně. Pokud se vzdálíš víc než dvacet sáhů od disku (obvykle proto, že tě nemůže následovat kolem překážky), Kouzlo skončí.

*Pozn. – Původní název: V 5E je tvůrcem Kouzla kdosi na „T" a původní název začíná jeho jménem.*

#### Lovcova kořist

*Věštění 1. Stupně*

**Vyvolání:** 1 Bonusová akce

**Dosah:** 18 sáhů

**Složky:** V

**Trvání:** Soustředění, až 1 hodina

**Povolání:** Hraničář

Zvolíš tvora, kterého vidíš v Dosahu kouzla, a mysticky ho označíš jako svou kořist. Dokud Kouzlo neskončí, všechny své Zásahy zbraní proti označenému tvorovi zesílíš o 1k6 Bodů výdrže. Zároveň máš Výhodu k hodům na Moudrost (Vnímání) či Moudrost (Přežití), když označeného tvora hledáš. Pokud Body výdrže Cíle klesnou na 0 dřív, než toto Kouzlo skončí, můžeš ve svém pozdějším Tahu použít Bonusovou akci k označení nového tvora.

Pokud Sešleš toto Kouzlo s použitím Pozice 3. či 4\. Stupně, můžeš se na něj Soustředit až osm hodin. Pokud Sešleš toto Kouzlo s použitím Pozice 5. či vyššího Stupně, můžeš se na něj Soustředit až 24 hodin.

#### Magická střela

*Zaklínání 1. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Čaroděj, Kouzelník

Vytvoříš tři světélkující šipky tvořené magickou silou. Každá šipka zasáhne tvora dle tvé volby, kterého vidíš v Dosahu kouzla. Šipka způsobí Cíli Silový zásah za 1k4 + 1 Bodů výdrže. Šipky udeří všechny současně a můžeš je nasměrovat na jeden nebo více Cílů.

Pokud Sešleš toto Kouzlo s použitím Pozice 2. či vyššího Stupně, vytvoří Kouzlo o jednu šipku navíc za každý Stupeň nad 1.

#### Mágova zbroj

*Vymítání 1. Stupně*

**Vyvolání:** 1 Akce

**Dosah:** dotyk

**Složky:** V, P, S (kus tvrzené kůže)

**Trvání:** 8 hodin

**Povolání:** Čaroděj, Kouzelník

Dotkneš se tvora, který s tím souhlasí a který na sobě nemá žádnou Zbroj. Tvora obklopí na tak dlouho, dokud Kouzlo neskončí, ochranná magie. Jeho základní OČ se změní na 13 + jeho Oprava obratnosti. Kouzlo skončí předčasně, pokud si Cíl navlékne Zbroj nebo pokud ho svou Akcí zrušíš.

#### Mluv se zvířaty

*Věštění 1. Stupně (Rituál)*

**Vyvolání:** 1 Akce

**Dosah:** Sesilatel

**Složky:** V, P

**Trvání:** 10 minut

**Povolání:** Bard, Druid, Hraničář

Po dobu Trvání kouzla získáš schopnost rozumět a verbálně komunikovat se zvířaty. Rozum mnoha zvířat, stejně jako jejich povědomí o okolí, jsou omezené jejich Inteligencí, ale minimálně ti můžou dát informace o blízkých místech a nestvůrách, včetně čehokoliv, co dokážou vnímat nebo co vnímala za poslední den. Dle úvahy PH se ti může podařit přesvědčit zvíře, aby pro tebe vykonalo malou laskavost.

#### Najdi Jed a Nemoc

*Věštění 1. Stupně (Rituál)*

**Vyvolání:** 1 Akce

**Dosah:** Sesilatel

**Složky:** V, P, S (tisový list)

**Trvání:** Soustředění, až 10 minut

**Povolání:** Druid, Hraničář, Klerik, Paladin

Po dobu Trvání kouzla dokážeš vnímat do šesti sáhů od sebe přítomnost a polohu Jedů, jedovatých tvorů a Nemocí. Také u všeho, co vycítíš, poznáš druh Jedu, jedovatého tvora či Nemoci.

Kouzlo pronikne skrz většinu překážek, ale neprojde 30 cm (jednou stopou) kamene, 2,5 cm (jedním coulem) běžného kovu, tenkou vrstvou olova nebo 1 m (třemi stopami) dřeva či hlíny.

#### Najdi magii

*Věštění 1. Stupně (Rituál)*

**Vyvolání:** 1 Akce

**Dosah:** Sesilatel

**Složky:** V, P

**Trvání:** Soustředění, až 10 minut

**Povolání:** Bard, Čaroděj, Druid, Hraničář, Klerik, Kouzelník, Paladin

Po dobu Trvání kouzla vnímáš do šesti sáhů od sebe přítomnost magie. Kolem jakéhokoliv viditelného tvora či předmětu, který má v sobě magii, můžeš pomocí své Akce spatřit slabou auru. Pokud magie náleží k některé ze Škol kouzel, zjistíš ke které.

Kouzlo pronikne skrz většinu překážek, ale neprojde 30 cm (jednou stopou) kamene, 2,5 cm (jedním coulem) běžného kovu, tenkou vrstvou olova nebo 1 m (třemi stopami) dřeva či hlíny.

#### Najdi Přítelíčka

*Vyvolávání 1. Stupně (Rituál)*

**Vyvolání:** 1 hodina

**Dosah:** 2 sáhy

**Složky:** V, P, S (dřevěné uhlí, kadidlo a byliny, to vše dohromady v hodnotě 10 zl, které se při Sesílání spálí v bronzovém koši na oheň)

**Trvání:** ihned

**Povolání:** Kouzelník

Do služby k tobě vstoupí Přítelíček – duch v podobě zvířete, které zvolíš. Může to být např. Chobotnice, Jedovatý had, Jestřáb, Ještěr, Kočka, Krab, Krkavec, Krysa, Lasička, Mořský koník, Netopýr, Pavouk, Ryba (piraňa), Sova nebo Žába (ropucha).

Přítelíček se objeví na volném místě v Dosahu kouzla, má statistiky zvolené podoby, ale místo Zvířete jde buď o Běsa, Nebešťana, nebo Vílu (dle tvé volby). Tvůj Přítelíček jedná nezávisle na tobě, ale vždy poslechne tvé příkazy. V boji si hází na svou vlastní Iniciativu a jedná ve svém vlastním Tahu. Nemůže Útočit, ale ostatní Akce může provádět normálně.

Když mu klesnou Body výdrže na 0, zmizí a nezanechá po sobě žádné fyzické tělo. Znovu se objeví, až když opětovně Sešleš toto Kouzlo.

Když se nacházíš do dvaceti sáhů od svého Přítelíčka, můžeš s ním telepaticky komunikovat. Navíc jako Akci můžeš až do začátku tvého příštího Tahu vidět jeho očima a slyšet jeho ušima a mít tak prospěch z jeho případných zvláštních smyslů – po tuto dobu nevnímáš svými smysly, a pokud je potřeba, počítá se, že máš Stavy Ohlušený a Oslepený.

Jako Akci můžeš svého Přítelíčka dočasně odvolat. V takovém případě zmizí do kapesní dimenze, kde čeká na tvé přivolání (případně ho můžeš propustit navždy). Když je Přítelíček dočasně odvolaný, můžeš ho svou Akcí přivolat na volné místo do šesti sáhů od tebe.

V jednu chvíli můžeš mít jen jednoho Přítelíčka. Pokud toto Kouzlo Sešleš, když už Přítelíčka máš, nevyvoláš nového, pouze původnímu zvolíš novou podobu (viz seznam podob výše).

Přes svého Přítelíčka můžeš Sesílat kouzla s Dosahem Dotyk. Přítelíček musí být v takovém případě do dvaceti sáhů od tebe a musí použít svou Reakci, když Kouzlo skrze něj Sesíláš. Pokud Kouzlo vyžaduje hod na Útok, použiješ k hodu svůj Bonus k Útoku.

#### Najdi zlo a dobro

*Věštění 1. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** Soustředění, až 10 minut

**Povolání:** Klerik, Paladin

Po dobu Trvání kouzla víš, jestli je do šesti sáhů od tebe Běs, Elementál, Nebešťan, Nemrtvý, Víla nebo Zrůda, stejně tak jako kde se nachází. Podobně víš, jestli je do šesti sáhů od tebe místo či předmět, který je magicky posvěcený nebo znesvěcený.

Kouzlo pronikne skrz většinu překážek, ale neprojde 30 cm (jednou stopou) kamene, 2,5 cm (jedním coulem) běžného kovu, tenkou vrstvou olova nebo 1 m (třemi stopami) dřeva či hlíny.

<Card header="Co znamená Zlo a Dobro?">

Toto Kouzlo patří k tradici 5E. V dřívějších edicích působilo na všechny tvory a vázalo se k Přesvědčení – v 5E se v reflexi mnoha dlouhodobých herních zkušeností změnilo a je vázáno pouze na nadpozemské tvory. Běsové jsou ze své podstaty tvorové Zla, Nebešťané jsou z podstaty tvorové Dobra. Elementálové a Víly můžou být libovolného přesvědčení, Nemrtví a Zrůdy jsou Zlí (nebo bez Přesvědčení).

</Card>

#### Naváděcí blesk

*Zaklínání 1. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** 1 Kolo

**Povolání:** Klerik

Na tvora dle tvé volby v Dosahu vystřelí záblesk světla. Hoď si na Útok na dálku kouzlem proti Cíli. Při Zásahu utrpí Zářivý zásah za 4k6 Bodů výdrže a příští hod na Útok proti tomuto Cíli, před koncem tvého příštího Tahu, má díky mystickému slabému jasu, jakým se do té doby Cíl třpytí, Výhodu.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k6 Bodů výdrže za každý Stupeň nad 1.

#### Neviditelný služebník

*Vyvolávání 1. Stupně (Rituál)*

**Vyvolání:** 1 Akce

**Dosah:** 12 sáhů

**Složky:** V, P, S (kus řetězu a kousek dřeva)

**Trvání:** 1 hodina

**Povolání:** Bard, Černokněžník, Kouzelník

Toto Kouzlo vytvoří neviditelnou, neinteligentní, beztvarou sílu, která na tvůj příkaz vykonává jednoduché činnosti, dokud Kouzlo neskončí. Služebník se objeví na zemi na volném místě v Dosahu kouzla. Má OČ 10, 1 Bod výdrže, Sílu 2 a nemůže Útočit. Pokud mu klesnou Body výdrže na 0, Kouzlo skončí.

Jedenkrát v každém svém Tahu můžeš jako Bonusovou akci služebníkovi mentálně přikázat, aby se pohnul až o tři sáhy a interagoval s předmětem. Služebník může vykonávat jednoduché činnosti, které by mohl vykonávat normální lidský služebník, například donášet věci, čistit, spravovat, skládat oblečení, zapalovat ohně, podávat jídlo, nalévat víno a tak dále. Když mu zadáš příkaz, snaží se ho plnit, jak nejlépe dokáže, dokud činnost nedokončí, a pak čeká na tvůj další příkaz.

Pokud služebníkovi přikážeš, aby vykonal činnost, která ho vzdálí více než dvanáct sáhů od tebe, Kouzlo skončí.

#### Oblak mlhy

*Vyvolávání 1. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** Soustředění, až 1 hodina

**Povolání:** Čaroděj, Druid, Hraničář, Kouzelník

Vytvoříš Kouli mlhy o poloměru čtyři sáhy se středem ve Výchozím bodě v Dosahu kouzla. Mlha se šíří kolem rohů a její oblast je Hustě zahalená. Vydrží po dobu Trvání nebo dokud ji nerozfouká mírný či silnější vítr (o rychlosti alespoň 15 km (deset mil) za hodinu).

Pokud Sešleš toto Kouzlo s použitím Pozice 2. či vyššího Stupně, poloměr mlhy se zvětší o čtyři sáhy za každý Stupeň nad 1.

#### Očisti jídlo a pití

*Transmutace 1. Stupně (Rituál)*

**Vyvolání:** 1 Akce

**Dosah:** 2 sáhy

**Složky:** V, P

**Trvání:** ihned

**Povolání:** Druid, Klerik, Paladin

Všechno nemagické jídlo a pití v Kouli o poloměru jeden sáh se středem v Dosahu ve Výchozím bodě dle tvé volby se očistí a zbaví se Jedů a Nemocí.

#### Ochrana před zlem a dobrem

*Vymítání 1. Stupně*

**Vyvolání:** 1 Akce

**Dosah:** dotyk

**Složky:** V, P, S (svěcená voda nebo stříbrný a železný prášek, které jsou Kouzlem spotřebovány)

**Trvání:** Soustředění, až 10 minut

**Povolání:** Černokněžník, Klerik, Kouzelník, Paladin

Dokud Kouzlo neskončí, má jeden tvor, kterého se dotkneš a který s tím souhlasí, ochranu před určitými typy tvorů: Běsy, Elementály, Nebešťany, Nemrtvými, Vílami a Zrůdami.

Ochrana se projevuje několika efekty: Tvorové těchto typů mají Nevýhodu k hodům na Útok proti tomuto Cíli. Tito tvorové také nemůžou Cíl Posednout, Vystrašit ani Zmámit. Pokud už Cíl je takovým tvorem Posedlý, Vystrašený nebo Zmámený, má k jakémukoliv novému Záchrannému hodu proti příslušnému účinku Výhodu.

#### Pekelné pokárání

*Zaklínání 1. Stupně*

**Vyvolání:** 1 Reakce na tvora v Dosahu kouzla, kterého vidíš a který tě právě úspěšně Zasáhl

**Dosah:** 12 sáhů

**Složky:** V, P

**Trvání:** ihned

**Povolání:** Černokněžník

Zahrozíš prstem a tvora, který tě Zasáhl, okamžitě obklopí pekelné plameny. Cíl musí uspět v Záchranném hodu na Obratnost, jinak utrpí Ohnivý zásah za 2k10 Bodů výdrže, při úspěchu za polovinu.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k10 Bodů výdrže za každý Stupeň nad 1.

#### Plášť zmaru

*Nekromancie 1. Stupně*

**Vyvolání:** 1 Akce

**Dosah:** Sesilatel

**Složky:** V, P, S (černý kapesník)

**Trvání:** 1 minuta

**Povolání:** Černokněžník

Okolo Sesilatele se vytvoří aura nekrotické energie, která saje život z okolních tvorů. Aura má Dosah jeden sáh od Sesilatele a je viditelná. Každý tvor, který v ní začne svůj Tah, musí uspět v Záchranném hodu na Odolnost, jinak utrpí Nekrotický zásah za 1k6 \+ Zdatnostní bonus Sesilatele Bodů výdrže. Sesilatel navíc na začátku svého Tahu získá počet Dočasných bodů výdrže rovný nejvyššímu počtu Bodů výdrže, které aura od konce jeho předchozího Tahu vysála. Výtvory v Záchranném hodu automaticky uspějí.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 2 Body výdrže za každý Stupeň nad 1.

#### Pohled smrti

*Nekromancie 1. Stupně*

**Vyvolání:** 1 Akce

**Dosah:** Sesilatel

**Složky:** V, P, S (oko z Nemrtvého)

**Trvání:** Soustředění, až 8 hodin

**Povolání:** Černokněžník

Tvé oči se naplní smrtí, kterou můžou vyzářit na oběť. Jako Bonusovou akci můžeš jako Cíl zvolit jednoho tvora do 12 sáhů, který musí uspět v Záchranném hodu na Moudrost, jinak utrpí Nekrotický zásah za 1k4 Bodů výdrže, při úspěchu za polovinu. Nemrtví a Výtvory uspějí automaticky.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k4 Bodů výdrže za každý Stupeň nad 1.

#### Pomalý pád

*Transmutace 1. Stupně*

**Vyvolání:** 1 Reakce, kterou provedeš, když ty nebo tvor do 12 sáhů od tebe spadne

**Dosah:** 12 sáhů

**Složky:** V, S (pírko nebo chmýří)

**Trvání:** 1 minuta

**Povolání:** Bard, Čaroděj, Kouzelník

Zvol až pět padajících tvorů v Dosahu kouzla. Rychlost klesání každého z nich se po dobu Trvání kouzla zpomalí na dvanáct sáhů za Kolo.

Pokud tvor dopadne na zem před skončením Kouzla, neutrpí pádem z výšky žádný Zásah a může přistát na nohou. Kouzlo tím pro tohoto tvora skončí.

#### Poplach

*Vymítání 1. Stupně (Rituál)*

**Vyvolání:** 1 minuta

**Dosah:** 6 sáhů

**Složky:** V, P, S (zvonek a kus jemného stříbrného drátku)

**Trvání:** 8 hodin

**Povolání:** Hraničář, Kouzelník

Nastavíš poplach proti nežádoucímu narušení. Zvol dveře, okno nebo oblast v Dosahu. Cíl nesmí být větší než Krychle o hraně čtyři sáhy. Dokud Kouzlo neskončí, alarm tě upozorní, kdykoliv se Drobný nebo větší tvor střežené oblasti dotkne nebo do ní vstoupí. Když toto Kouzlo Sesíláš, můžeš určit tvory, kteří poplach nespustí. Zvolíš také, jestli bude poplach mentální nebo zvukový.

Mentální poplach tě upozorní ve tvé hlavě, pokud jsi do jedné míle od střežené oblasti. Toto upozornění tě případně i probudí ze spánku.

Zvukový poplach bude deset sekund vydávat zvuk ručního zvonku, který je slyšet do dvanácti sáhů.

#### Porozumění jazykům

*Věštění 1. Stupně (Rituál)*

**Vyvolání:** 1 Akce

**Dosah:** Sesilatel

**Složky:** V, P, S (trocha sazí a soli)

**Trvání:** 1 hodina

**Povolání:** Bard, Čaroděj, Černokněžník, Kouzelník

Po dobu Trvání kouzla rozumíš doslovnému významu mluveného jazyka, který slyšíš. Porozumíš také psanému jazyku, který vidíš, ale musíš se dotýkat povrchu, na kterém jsou slova napsaná. Během jedné minuty přečteš jednu stranu textu.

Toto Kouzlo nerozšifruje tajné textové zprávy ani znak, například magickou runu, který není součástí psaného jazyka.

#### Požehnání

*Očarování 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (kropenka svěcené vody)

**Trvání:** Soustředění, až 1 minuta

**Povolání:** Klerik, Paladin

Požehnáš až třem tvorům dle své volby v rámci Dosahu kouzla. Kdykoliv, než Kouzlo skončí, si Cíl hodí na Útok nebo Záchranný hod, může si hodit 1k4 a hozené číslo si k danému hodu přičíst.

Pokud Sešleš toto Kouzlo s použitím Pozice 2. či vyššího Stupně, můžeš jako Cíl zvolit jednoho tvora navíc za každý Stupeň nad 1.

#### Přátelství zvířat

*Očarování 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (pamlsek)

**Trvání:** 24 hodin

**Povolání:** Bard, Druid, Hraničář

Toto Kouzlo ti umožňuje přesvědčit zvíře, že mu nechceš nijak ublížit. Zvol zvíře, které vidíš v Dosahu kouzla. Musí tě vidět a slyšet. Pokud je jeho Inteligence 4 či vyšší, Kouzlo selže. V opačném případě musí uspět v Záchranném hodu na Moudrost, jinak ho Zmámíš na dobu Trvání kouzla. Pokud mu ty nebo někdo z tvých společníků způsobíte Zásah, Kouzlo skončí.

Pokud Sešleš toto Kouzlo s použitím Pozice 2. či vyššího Stupně, můžeš ovlivnit jedno zvíře navíc za každý Stupeň nad 1.

#### Přestrojení

*Iluze 1. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** 1 hodina

**Povolání:** Bard, Čaroděj, Kouzelník

Změníš svůj vzhled (včetně oblečení, Zbroje, Zbraní a ostatního vybavení) na tak dlouho, dokud Kouzlo neskončí nebo dokud nepoužiješ svou Akci k jeho zrušení. Můžeš vypadat až o 30 cm (jednu stopu) menší nebo větší a můžeš vypadat hubenější nebo tlustší, než opravdu jsi. Musíš si zachovat stejný typ těla, takže musíš převzít podobu, která má stejné základní rozložení končetin. Jinak je ale rozsah iluze na tobě.

Změny vytvořené tímto Kouzlem neuspějí při fyzické kontrole. Pokud si například tímto Kouzlem přidáš klobouk, budou jím procházet předměty a každý, kdo se ho dotkne, nic neucítí, nebo ucítí tvou hlavu a vlasy. Pokud budeš díky tomuto Kouzlu vypadat hubenější a chtěl by se tě někdo dotknout, jeho ruka na tebe narazí, i když je napohled stále ve vzduchu.

Aby tvor odhalil tvé přestrojení bez doteku, musí si tě pomocí své Akce pozorně prohlédnout a uspět v hodu na Inteligenci (Pátrání) proti tvému SO Záchrany kouzla.

#### Přízeň bohů

*Zaklínání 1. Stupně*

**Vyvolání:** 1 Bonusová akce

**Dosah:** Sesilatel

**Složky:** V, P

**Trvání:** Soustředění, až 1 minuta

**Povolání:** Paladin

Tvá modlitba tě posílí božským zářením. Dokud Kouzlo neskončí, Útoky tvou Zbraní způsobí při Zásahu dodatečný Zářivý zásah za 1k4 Bodů výdrže.

#### Rozkaz

*Očarování 1. Stupně*

**Vyvolání:** 1 Akce

**Dosah:** 12 sáhů

**Složky:** V

**Trvání:** 1 Kolo

**Povolání:** Klerik, Paladin

Tvorovi, kterého vidíš v Dosahu kouzla, zadáš jednoslovný rozkaz (ten může obsahovat předložku nebo zvratné zájmeno). Cíl musí uspět v Záchranném hodu na Moudrost, jinak ve svém příštím Tahu musí tvůj rozkaz splnit. Toto Kouzlo nemá žádný efekt, pokud je Cíl Nemrtvý či nerozumí tvému jazyku nebo pokud by tvůj příkaz přímo vedl k obdržení Zásahu.

Následuje několik typických rozkazů a jejich účinků. Můžeš vydat i jiný rozkaz než některý ze zde popsaných – v tom případě PH určí, jak se bude Cíl chovat. Pokud Cíl nemůže rozkaz vykonat, Kouzlo skončí.

**K zemi!** Cíl si lehne a pak skončí svůj Tah.

** Přistup!** Cíl se pohne co nejkratší a nejpřímější cestou směrem k tobě. Když se přiblíží na vzdálenost jednoho sáhu, skončí svůj Tah.

**Pusť!** Cíl pustí vše, co drží, a pak skončí svůj Tah.

** Stůj!** Cíl se nepohne a neprovede žádnou Akci. Létající tvor zůstane ve vzduchu, pokud může a pokud ne, uletí jen minimální vzdálenost nutnou pro udržení se ve vzduchu.

**Uteč!** Cíl stráví svůj Tah pohybem od tebe co nejrychlejším možným způsobem.

Pokud Sešleš toto Kouzlo s použitím Pozice 2. či vyššího Stupně, můžeš ovlivnit jednoho tvora navíc za každý Stupeň nad 1. Tvorové musí být v momentě Seslání Kouzla nanejvýš šest sáhů od sebe navzájem.

#### Řetězy upoutání

*Vyvolávání 1. Stupně*

**Vyvolání:** 1 Akce

**Dosah:** 16 sáhů

**Složky:** V, P, S (kus řetězu, který je Kouzlem spotřebován)

**Trvání:** Soustředění, až 10 minut

**Povolání:** Černokněžník

Přivoláš dřívější moc řetězů, které kdysi poutaly mocná a tajemná stvoření. Hoď si na Útok na dálku kouzlem proti tvorovi. Při Zásahu si hodíš 1k4 a podle toho určíš, jaký druh řetězu přivoláš:

1. **Řetězy prázdnoty.** Přivoláš řetězy, které kdysi poutaly zapomenuté tvory v mrazivých hlubinách či vnější prázdnotě. Na začátku svého Tahu utrpí Cíl Chladný zásah za 1k6 Bodů výdrže a jeho Rychlost se sníží na polovinu (zaokrouhleno dolů).

2. **Řetězy utrpení.** Přivoláš řetězy, jejichž ostny dříve znehybňovaly krutou bolestí. Na začátku svého Tahu utrpí Cíl Bodný zásah za 1k6 Bodů výdrže a má Nevýhodu na Záchranné hody na Sílu.

3. **Řetězy zmaru.** Přivoláš řetězy, které svou sílu sály z bytostí, které poutaly. Na začátku svého Tahu utrpí Cíl Nekrotický zásah za 1k6 Bodů výdrže a všichni tvorové do jednoho sáhu od něj utrpí poloviční Nekrotický zásah (zaokrouhleno dolů).

4. **Řetězy omráčení.** Přivoláš řetězy, které kdysi paralyzovaly svým hromovým řinčením. Na začátku svého Tahu utrpí Cíl Hromový zásah za 1k6 Bodů výdrže a až do začátku svého dalšího Tahu ztratí možnost provádět Reakce.

Tvor může použít Akci k pokusu o shození řetězu Záchranným hodem na Obratnost proti tvému SO Záchrany kouzel. Pokud tvorovi klesnou Body výdrže na 0 nebo když řetězy shodí, můžeš použít svou Akci a zaútočit řetězem znovu (na původní nebo na nový Cíl).

Pokud Sešleš toto Kouzlo s použitím Pozice 2. či vyššího Stupně, vyvoláš jeden další řetěz za každý Stupeň nad 1. Na jeden Cíl může naráz působit pouze jeden řetěz. V rámci své Akce můžeš na nové Cíle poslat všechny volné řetězy.

#### Sádlo

*Vyvolávání 1. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (kus vepřové kůže nebo máslo)

**Trvání:** 1 minuta

**Povolání:** Kouzelník

Zemi ve čtverci o straně dva sáhy se středem ve Výchozím bodě v Dosahu kouzla pokryje husté mazadlo a na dobu Trvání kouzla ji promění v Těžký terén. Všichni tvorové, kteří jsou v oblasti účinku Kouzla v době, kdy je Sesláno, musí uspět v Záchranném hodu na Obratnost, jinak uklouznou a spadnou (stanou se Ležícími). Po dobu Trvání kouzla musí ve stejném Záchranném hodu uspět (nebo spadnout a stát se Ležícími) i tvorové, kteří poprvé ve svém Tahu vstoupí do oblasti účinku Kouzla, nebo kteří v této oblasti svůj Tah skončí.

#### Síla fénixe

*Zaklínání 1. Stupně*

**Vyvolání:** 1 Akce

**Dosah:** Sesilatel (okruh 2 sáhy)

**Složky:** V, P

**Trvání:** ihned

**Povolání:** Čaroděj, Černokněžník

Když Sešleš toto Kouzlo, vzplaneš a začnou kolem tebe šlehat barevné plameny. Všichni tvorové do dvou sáhů od tebe musí uspět v Záchranném hodu na Obratnost, jinak utrpí Ohnivý zásah za 2k6 Bodů výdrže, při úspěchu za polovinu. Ty si navíc obnovíš 1 + tvůj Zdatnostní bonus Bodů výdrže.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k6 Bodů výdrže a obnovíš si o 2 Body Výdrže více za každý Stupeň nad 1.

#### Skok

*Transmutace 1. Stupně*

**Vyvolání:** 1 Akce

**Dosah:** dotyk

**Složky:** V, P, S (zadní noha kobylky)

**Trvání:** 1 minuta

**Povolání:** Čaroděj, Druid, Hraničář, Kouzelník

Dotkneš se tvora a Kouzlo až do konce svého Trvání ztrojnásobí vzdálenost, kterou tvor doskočí.

#### Slizký úder

*Zaklínání 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (ostatky z mrtvého Slizu)

**Trvání:** Soustředění až 10 minut

**Povolání:** Čaroděj, Černokněžník, Kouzelník

Vytvoříš kyselinovou kouli, která se vymrští přímo k Cíli a pokropí ho. Hoď si na Útok na dálku kouzlem proti jednomu tvorovi v Dosahu kouzla. Při úspěchu Cíl utrpí Drtivý zásah za 1k6 Bodů výdrže a Zásah kyselinou za 1k6 Bodů výdrže a kyselinová koule se vrátí zpátky k tobě.

V každém Tahu po dobu Trvání kouzla můžeš pomocí své Akce zaútočit tímto Kouzlem znovu. Pokud Útok mine nebo pokud ve svém Tahu koulí nezaútočíš, rozpustí se a Kouzlo skončí.

Pokud Sešleš toto Kouzlo s použitím Pozice 2. či vyššího Stupně, vytvoříš jednu kouli navíc za každý Stupeň nad 1. S každou koulí můžeš v rámci jedné Akce zaútočit zvlášť (na různé Cíle nebo na stejný Cíl).

#### Spánek

*Očarování 1. Stupně*

**Vyvolání:** 1 Akce

**Dosah:** 18 sáhů

**Složky:** V, P, S (špetka jemného písku, okvětní lístky růže nebo cvrček)

**Trvání:** 1 minuta

**Povolání:** Bard, Čaroděj, Kouzelník

Toto Kouzlo pošle tvory do magické dřímoty. Hoď 5k8; výsledek udává součet Bodů výdrže všech tvorů, které může toto Kouzlo ovlivnit. Tvorové do čtyř sáhů od Výchozího bodu, který zvolíš v Dosahu, jsou ovlivněni ve vzestupném pořadí dle jejich aktuálních Bodů výdrže (tvorové v Bezvědomí se ignorují).

Kouzlo začne působit od tvora, který má nejmenší aktuální počet Bodů výdrže. Každý tvor zasažený tímto Kouzlem upadne do Bezvědomí, buď dokud Kouzlo neskončí, dokud spáč neutrpí Zásah, nebo dokud někdo nepoužije Akci, aby s ním zatřásl nebo ho propleskal. Za každého tvora uber jeho počet Bodů výdrže z celku a pak přejdi na tvora s dalším nejmenším počtem Bodů výdrže. Aby na něj Kouzlo působilo, musí být počet Bodů výdrže tvora nižší nebo roven zbývajícímu celku.

Toto Kouzlo nepůsobí na Nemrtvé a tvory, kteří jsou Imunní vůči Zmámení.

Pokud Sešleš toto Kouzlo s použitím Pozice 2. či vyššího Stupně, hoď o 2k8 více za každý Stupeň nad 1.

#### Spěšný ústup

*Transmutace 1. Stupně*

**Vyvolání:** 1 Bonusová akce

**Dosah:** Sesilatel

**Složky:** V, P

**Trvání:** Soustředění, až 10 minut

**Povolání:** Čaroděj, Černokněžník, Kouzelník

Když Sešleš toto kouzlo, můžeš až do jeho skončení provést jako Bonusovou akci v každém svém Tahu Akci Běh.

#### Stvoř nebo znič vodu

*Transmutace 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (kapka vody pro stvoření vody, nebo pár zrníček písku pro zničení vody)

**Trvání:** ihned

**Povolání:** Druid, Klerik

Buď stvoříš, nebo zničíš vodu.

**Stvoření vody.** V otevřené nádobě v Dosahu kouzla stvoříš až čtyřicet litrů (deset galonů) čisté vody. Nebo voda může spadnout jako déšť v Krychli o hraně šest sáhů v rámci Dosahu kouzla a uhasit přitom v této oblasti nekryté plameny.

**Zničení vody.** V otevřené nádobě v Dosahu kouzla zničíš až čtyřicet litrů (deset galonů) vody. Nebo zničíš mlhu v Krychli o hraně šest sáhů v rámci Dosahu kouzla.

Pokud Sešleš toto Kouzlo s použitím Pozice 2. či vyššího Stupně, stvoříš či zničíš dalších čtyřicet litrů (deset galonů) vody, nebo se zvětší velikost hrany Krychle o jeden sáh za každý Stupeň nad 1.

#### Štít

*Vymítání 1. Stupně*

**Vyvolání:** 1 Reakce, kterou provedeš, když tě zasáhne Útok nebo když tě protivník zvolí za Cíl Kouzla Magická střela

**Dosah:** Sesilatel

**Složky:** V, P

**Trvání:** 1 Kolo

**Povolání:** Čaroděj, Kouzelník

Ke tvé ochraně se objeví neviditelná bariéra magické síly. Až do začátku svého příštího Tahu máš Bonus +5 k OČ, a to i proti původnímu Útoku, na který tímto Kouzlem Reaguješ. Kouzlo Magická střela ti nezpůsobí žádný Zásah.

#### Štít víry

*Vymítání 1. Stupně*

**Vyvolání:** 1 Bonusová akce

**Dosah:** 12 sáhů

**Složky:** V, P, S (malý Pergamen, na kterém je napsaný kus svatého textu)

**Trvání:** Soustředění, až 10 minut

**Povolání:** Klerik, Paladin

Kolem tvora, kterého zvolíš v Dosahu kouzla, se objeví třpytivé ochranné pole a poskytne mu po dobu Trvání kouzla Bonus +2 k OČ.

#### Tichý obraz

*Iluze 1. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (kousek ovčího rouna)

**Trvání:** Soustředění, až 10 minut

**Povolání:** Bard, Čaroděj, Kouzelník

Vytvoříš obraz předmětu, tvora nebo jiného viditelného jevu, který není větší než Krychle o hraně tři sáhy. Obraz se objeví ve Výchozím bodě, který vidíš v Dosahu kouzla, a vydrží po dobu Trvání. Obraz je čistě optický, jeho součástí není žádný zvuk, pach ani jiné smyslové efekty.

Pomocí své Akce můžeš způsobit, že se obraz pohne na libovolné místo v Dosahu kouzla. Když obraz mění svou polohu, můžeš měnit jeho vzhled tak, aby pohyb obrazu vypadal přirozeně. Pokud například vytvoříš obraz tvora a budeš s ním pohybovat, můžeš měnit obraz tak, že bude vypadat, jako by během pohybu kráčel. Fyzická interakce s obrazem prozradí, že jde o iluzi, neboť jím prochází věci. Pokud tvor použije svou Akci a pozorně si obraz prohlédne, dokáže úspěšným hodem na Inteligenci (Pátrání) proti tvému SO Záchrany kouzla určit, že jde o iluzi. Pokud tvor iluzi odhalí, může vidět skrz obraz.

#### Určení

*Věštění 1. Stupně (Rituál)*

**Vyvolání:** 1 minuta

**Dosah:** dotyk

**Složky:** V, P, S (perla v hodnotě alespoň 100 zl a soví pero)

**Trvání:** ihned

**Povolání:** Bard, Kouzelník

Zvol jeden předmět, kterého se musíš během Sesílání kouzla dotýkat. Pokud jde o Kouzelný nebo jiný, magií prodchnutý předmět, zjistíš jeho vlastnosti, jak ho používat, jestli vyžaduje pro použití Sladění, a pokud má nějaké Dávky, tak kolik. Zjistíš také, jestli předmět ovlivňují nějaká Kouzla a o jaká Kouzla jde.

Pokud předmět vytvořilo nějaké Kouzlo, dozvíš se které.

Pokud se během Sesílání nedotýkáš předmětu, ale tvora, zjistíš, jaká Kouzla na něj právě působí.

#### Uřknutí

*Očarování 1. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (kapka krve)

**Trvání:** Soustředění, až 1 minuta

**Povolání:** Bard, Klerik

Až tři tvorové dle tvé volby, které vidíš v Dosahu, si musí hodit Záchranný hod na Charisma. Kdykoliv si Cíl, který v tomto hodu neuspěje, hodí na Útok nebo Záchranný hod (v rámci Trvání kouzla), musí si hodit ještě 1k4 a hozené číslo od hodu odečíst.

Pokud Sešleš toto Kouzlo s použitím Pozice 2. či vyššího Stupně, můžeš jako Cíl zvolit jednoho tvora navíc za každý Stupeň nad 1.

#### Vílí oheň

*Zaklínání 1. Stupně*

**Vyvolání:** 1 Akce

**Dosah:** 12 sáhů

**Složky:** V

**Trvání:** Soustředění, až 1 minuta

**Povolání:** Bard, Druid

V Krychli o hraně čtyři sáhy v Dosahu kouzla se všechny předměty a tvorové, kteří selžou v Záchranném hodu na Obratnost, obalí na dobu Trvání kouzla modrým, zeleným nebo fialovým světlem (dle tvé volby). Předměty a ovlivnění tvorové vyzařují po dobu Trvání kouzla Slabé světlo v okruhu o poloměru dva sáhy.

Hody na Útok na tvory nebo předměty ovlivněné tímto Kouzlem mají Výhodu, pokud útočník Cíl vidí, a ovlivněný tvor či předmět nemají žádný prospěch ze své případné Neviditelnosti.

#### Zapletení

*Vyvolávání 1. Stupně*

**Vyvolání:** 1 Akce

**Dosah:** 18 sáhů

**Složky:** V, P

**Trvání:** Soustředění, až 1 minuta

**Povolání:** Druid

Ve čtverci o straně čtyři sáhy s Výchozím bodem v Dosahu kouzla vyraší plazivý plevel a réva. Tyto rostliny změní po dobu Trvání kouzla zem v oblasti na Těžký terén.

Každý tvor, který je v této oblasti při Seslání kouzla, musí uspět v Záchranném hodu na Sílu, jinak je až do skončení Kouzla Zadržený zaplétajícími se rostlinami. Zadržený tvor může použít svou Akci k pokusu o vyproštění Ověřením své Síly proti tvému SO Záchrany kouzla. Když Kouzlo skončí, vyvolané rostliny uvadnou.

#### Zhoj zranění

*Zaklínání 1. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Bard, Druid, Hraničář, Klerik, Paladin

Tvor, kterého se dotkneš, si obnoví počet Bodů výdrže rovný 1k8 + tvá Oprava sesílací vlastnosti. Toto Kouzlo nepůsobí na Nemrtvé a Výtvory.

Pokud Sešleš toto Kouzlo s použitím Pozice 2.  či vyššího Stupně, obnoví si o 1k8 Bodů výdrže více za každý Stupeň nad 1.

#### Zmam osobu

*Očarování 1. Stupně*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** 1 hodina

**Povolání:** Bard, Čaroděj, Černokněžník, Druid, Kouzelník

Zvolíš Humanoida v Dosahu kouzla, kterého se pokusíš Zmámit. Cíl si musí hodit Záchranný hod na Moudrost. Pokud s ním ty nebo tví společníci bojujete, má k Záchrannému hodu Výhodu. Pokud tvor neuspěje, Zmámíš ho, dokud Kouzlo neskončí nebo dokud mu ty či tví společníci neublížíte nebo mu nezpůsobíte úspěšný Zásah. Zmámený tvor na tebe pohlíží jako na dobrého známého.

Pokud Sešleš toto Kouzlo s použitím Pozice 2\. či vyššího Stupně, můžeš ovlivnit jednoho tvora navíc za každý Stupeň nad 1. Když na ně Cílíš, musí být Tvorové navzájem do šesti sáhů od sebe.

#### Způsob zranění

*Nekromancie 1. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Klerik

Hoď si na Útok na blízko kouzlem proti tvorovi, kterého se můžeš dotknout. Když Zasáhneš, Cíl utrpí Nekrotický zásah za 3k10 Bodů výdrže.

Pokud Sešleš toto Kouzlo s použitím Pozice 2. či vyššího Stupně, Zásah se zvýší o 1k10 Bodů výdrže za každý Stupeň nad 1.

### 2. Stupeň

#### Antropomancie

*Nekromancie 2. Stupně (Rituál)*

**Vyvolání:** 1 minuta

**Dosah:** dotyk

**Složky:** V, P, S (nůž na rozřezávání masa, kůže a šlach, palička na kosti)

**Trvání:** 5 Kol

**Povolání:** Černokněžník, Klerik, Kouzelník

Vytrhneš z mrtvého těla až tři části a za pomoci temných zaříkadel je donutíš předat ti poslední vjem, který jimi prošel. Tělní části nemají vědomí a nemůžou ti úmyslně lhát, ale ani rozlišit skutečnost od iluze (tj. např. oči viděly Draka, ale pokud nebyla iluze prolomena, Drak může být pravý i jen vyvolanou iluzí). Co konkrétně zjistíš záleží na zpracované části:

* **Oči.** Spatříš poslední obraz, který viděly (např. černočerná tma, chodba plná Goblinů, apod.). Obraz je statický a pomine, jakmile mrkneš.

* **Uši.** Zaslechneš poslední slovo nebo zvuk, který zesnulý slyšel, než zemřel.

* **Srdce.** Pocítíš poslední emoci, kterou zesnulý cítil v její plné intenzitě.

* **Ruce.** Získáš povědomí o tvaru (např. válec, krychle) a materiálu předmětu, kterého se ruce naposledy dotkly. Nevíš ale, o jaký předmět přesně šlo.

* **Jazyk.** Uslyšíš poslední tři slova, která zesnulý pronesl.

* **Nos.** Ucítíš poslední vůni či zápach, které zesnulý cítil (např. vůně levandulí nebo zápach spáleniny).

PH může povolit věštění i z jiných částí těl, pokud to uzná za vhodné.

Stáří mrtvoly nehraje roli, ale část těla, ze které chceš věštit, musí být zachovalá. Kouzlo zničí ty části těla, které byly použity k věštění, a tělo samotné je tvým počínáním zohaveno.

#### Běsnění

*Očarování 2. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** Soustředění, až 1 minuta

**Povolání:** Bard, Čaroděj, Černokněžník, Kouzelník

Dotkneš se tvora a naplníš jeho mysl krvelačnými myšlenkami. Hoď si proti Cíli na Útok na blízko kouzlem. Pokud Zasáhneš, Zmámíš ho a vyvoláš v něm vražedné běsnění.

Běsnící Cíl musí na začátku každého svého Tahu uspět v Záchranném hodu na Moudrost, jinak napadne nejbližšího tvora. Pokud se ve stejné vzdálenosti nachází tvorů více, Cíl Útoku je určen náhodně. Pomocí své Reakce můžeš Cíl na okamžik přivést skutečně k šílenství a způsobit mu tak Nevýhodu na Útok. Pokud Cíl v Záchraně uspěje, může v daném Tahu jednat normálně.

Tvorové s Výhodou proti Zmámení mají Výhodu i ke všem Záchranným hodům proti vlivu tohoto Kouzla.

#### Cejchovací úder

*Zaklínání 2. Stupně*

**Vyvolání:** 1 Bonusová akce

**Dosah:** Sesilatel

**Složky:** V

**Trvání:** Soustředění, až 1 minuta

**Povolání:** Paladin

Až příště v průběhu Trvání tohoto Kouzla zasáhneš tvora Útokem zbraní, Zbraň při úderu zableskne astrální září. Útok způsobí Cíli dodatečný Zářivý zásah za 2k6 Bodů výdrže, Cíl začne do vzdálenosti jednoho sáhu slabě světélkovat a do konce Trvání kouzla se nemůže zneviditelnit. Pokud už Neviditelný byl, stane se viditelným.

Pokud Sešleš toto Kouzlo s použitím Pozice 3. či vyššího Stupně, dodatečný Zásah se zvýší o 1k6 Bodů výdrže za každý Stupeň nad 2.

#### Duchovní zbraň

*Zaklínání 2. Stupně*

**Vyvolání:** 1 Bonusová akce

**Dosah:** 12 sáhů

**Složky:** V, P

**Trvání:** 1 minuta

**Povolání:** Klerik

V rámci Dosahu kouzla vytvoříš levitující přízračnou Zbraň, která vydrží po dobu Trvání kouzla nebo dokud nesešleš toto Kouzlo znovu. Když Kouzlo Sešleš, můžeš si hodit na Útok na blízko kouzlem proti tvorovi ve vzdálenosti do jednoho sáhu od Zbraně. Při zásahu Cíl utrpí Silový zásah 1k8 + tvá Oprava sesílací vlastnosti Bodů výdrže.

Jako Bonusovou akci můžeš ve svém Tahu pohnout Zbraní až o čtyři sáhy a zopakovat Útok proti tvorovi do jednoho sáhu od ní.

Zbraň může mít libovolnou podobu dle tvé volby. Klerici božstev, která jsou spojena s určitou Zbraní (např. sv. Gisbert je známý svým palcátem a Thor svým kladivem), si volí účinek tohoto Kouzla tak, aby danou Zbraň připomínalo.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k8 Bodů výdrže za každé dva Stupně nad 2.

#### Důstojný odpočinek

*Nekromancie 2. Stupně (Rituál)*

**Vyvolání:** 1 Akce

**Dosah:** dotyk

**Složky:** V, P, S (špetka soli a po jednom měďáku umístěném na každé oko mrtvoly, které tam musí zůstat po dobu Trvání)

**Trvání:** 10 dní

**Povolání:** Klerik, Kouzelník

Dotkneš se mrtvoly nebo jiných ostatků. Po dobu Trvání je Cíl chráněn před rozkladem a nemůže se stát Nemrtvým.

Kouzlo také prakticky prodlužuje časový limit pro vzkříšení Cíle, neboť dny, po které působí, se nepočítají do časového limitu Kouzel typu Vzkříšení.

#### Fascinuj

*Očarování 2. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** 1 minuta

**Povolání:** Bard, Černokněžník

Předneseš rozptylující záplavu slov, kvůli níž si tvorové dle tvé volby, které vidíš v Dosahu kouzla a kteří tě slyší, musí hodit Záchranu na Moudrost. Tvor, kterého nelze Zmámit, v tomto Záchranném hodu automaticky uspěje, a pokud ty nebo tvoji společníci s některým z tvorů bojujete, má k Záchrannému hodu Výhodu. Když Cíl v Záchraně neuspěje, má Nevýhodu k hodům na Moudrost (Vnímání) na postřehnutí jiného tvora než tebe. Kouzlo na něj působí, dokud neskončí nebo dokud tě slyší. Kouzlo skončí, pokud se staneš Otřeseným nebo pokud nemůžeš nadále mluvit.

#### Chapadlo

*Vyvolávání 2. Stupně*

**Vyvolání:** 1 Akce

**Dosah:** 9 sáhů (1 sáh)

**Složky:** V, P, S (chapadlo z chobotnice v ceně 3 md, které je Kouzlem spotřebováno)

**Trvání:** Soustředění, až 1 minuta

**Povolání:** Bard, Čaroděj, Černokněžník, Kouzelník

Na volné místo v Dosahu kouzla hodíš chapadlo z chobotnice, které vyroste do obřího rozměru a zabere prostor 1 x 1 sáh. Chapadlo má OČ 10, 15 Bodů výdrže a Imunitu vůči Psychickým zásahům. Pokud je donuceno k Záchrannému hodu, automaticky selže. Chapadlo zaútočí jedním Útokem na blízko na každého, kdo začne svůj Tah do jednoho sáhu od něj nebo do této oblasti poprvé ve svém Tahu vstoupí. Útok Chapadla vyhodnoť jako svůj Útok kouzlem. Při úspěchu Chapadlo způsobí Drtivý zásah za 2k8 Bodů výdrže.

Pokud Sešleš toto Kouzlo s použitím Pozice 3. či vyššího Stupně, získá chapadlo dalších 5 Bodů výdrže a jeho Zásah se zvýší o 1k8 Bodů výdrže za každý Stupeň nad 2.

#### Kůrokůže

*Transmutace 2. Stupně*

**Vyvolání:** 1 Akce

**Dosah:** dotyk

**Složky:** V, P, S (hrst dubové kůry)

**Trvání:** Soustředění, až 1 hodina

**Povolání:** Druid, Hraničář

Dotkneš se tvora, který s tím souhlasí. Dokud Kouzlo neskončí, získá jeho kůže hrubý, kůrovitý vzhled a jeho OČ nemůže být nižší než 16 bez ohledu na Zbroj, kterou má na sobě.

#### Kyselinový šíp

*Zaklínání 2. Stupně*

**Vyvolání:** 1 Akce

**Dosah:** 18 sáhů

**Složky:** V, P, S (prášek z rebarborového listu a žaludek zmije)

**Trvání:** ihned

**Povolání:** Kouzelník

K Cíli v Dosahu kouzla vyletí třpytivý zelený šíp a vybuchne ve spršce kyseliny. Hoď si proti Cíli na Útok na dálku kouzlem. Při Zásahu Cíl ihned utrpí Kyselinový zásah za 4k4 Bodů výdrže a další Kyselinový zásah za 2k4 Bodů výdrže na konci svého příštího Tahu. Při minutí šíp jednorázově pocáká Cíl za polovinu Hodnoty počátečního Zásahu bez dalších pokračujících efektů.

Pokud Sešleš toto Kouzlo s použitím Pozice 3. či vyššího Stupně, oba Zásahy (počáteční i pozdější) se zvýší o 1k4 Bodů výdrže za každý Stupeň nad 2.

*Pozn. – Původní název: V 5E začíná toto Kouzlo jménem svého tvůrce na „M".*

#### Léčivá modlitba

*Zaklínání 2. Stupně*

**Vyvolání:** 10 minut

**Dosah:** 6 sáhů

**Složky:** V

**Trvání:** ihned

**Povolání:** Klerik

Vyber až šest tvorů, které vidíš v Dosahu kouzla. Každý z tebou vybraných tvorů si obnoví Body výdrže rovné 2k8 + tvá Oprava sesílací vlastnosti. Toto Kouzlo nepůsobí na Nemrtvé a Výtvory.

Pokud Sešleš toto Kouzlo s použitím Pozice 3. či vyššího Stupně, obnoví o 1k8 Bodů výdrže více za každý Stupeň nad 2.

#### Levitace

*Transmutace 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (buď malá kožená smyčka, nebo kus zlatého drátu ohnutý do tvaru hrníčku s dlouhým ouškem na konci)

**Trvání:** Soustředění, až 10 minut

**Povolání:** Čaroděj, Kouzelník

Jeden tvor či předmět dle tvé volby, který vidíš v Dosahu, se vznese až o čtyři sáhy svisle vzhůru a zůstane tam po dobu Trvání kouzla viset. Cíl může mít hmotnost až 250 kg (500 lb). Pokud tvor nesouhlasí, aby byl Cílem Kouzla a uspěje v Záchranném hodu na Odolnost, Kouzlo na něj nepůsobí.

Cíl se může pohybovat pouze přitahováním nebo odstrkováním od těžkých či upevněných předmětů nebo od povrchů ve svém Dosahu (například od zdí nebo stropů), což mu umožňuje pohybovat se, jako by šplhal. Ve svém Tahu můžeš Cílem pohnout až o čtyři sáhy nahoru nebo dolů. Pokud Kouzlo použiješ na sebe, můžeš se pohybovat nahoru nebo dolů jako součástí svého Pohybu. Jinak musíš k pohybu Cíle použít svou Akci a Cíl musí po celou dobu zůstat v Dosahu kouzla.

Pokud je Cíl po konci Kouzla stále ve vzduchu, pozvolna se snese na zem.

#### Magická ústa

*Iluze 2. Stupně (Rituál)*

**Vyvolání:** 1 minuta

**Dosah:** 6 sáhů

**Složky:** V, P, S (kousek medové plástve a rozdrcený nefrit v hodnotě alespoň 10 zl, které jsou Kouzlem spotřebovány)

**Trvání:** do Rozptýlení

**Povolání:** Bard, Kouzelník

Do předmětu v Dosahu kouzla vložíš zprávu, která se pronese, když nastane spouštěč. Zvol předmět, který vidíš a který nikdo nedrží ani nenese. Potom vyslov maximálně 25 slov dlouhou zprávu, kterou lze říct za nejvýše deset minut. Nakonec urči okolnost, která Kouzlo a odříkání zprávy spustí.

Když daná okolnost nastane, objeví se na předmětu magická ústa a pronesou zprávu tvým hlasem a stejně hlasitě jako ty. Pokud má zvolený předmět ústa nebo něco, co je připomíná (například ústa sochy), objeví se magická ústa na nich, takže to vypadá, že slova vychází z úst předmětu.

Spouštěcí okolnost může být libovolně obecná či podrobná, ale musí být založena na vizuálních nebo zvukových podmínkách, které se vyskytnou do šesti sáhů od předmětu. Například můžeš ústům nařídit, aby promluvila, když se do šesti sáhů od předmětu přiblíží nějaký tvor, nebo když do šesti sáhů od předmětu zazní stříbrný zvon.

Při Sesílání tohoto Kouzla si zvol, zda skončí, jakmile se zpráva doručí, nebo zda přetrvá a bude opakovat zprávu pokaždé, když nastane spouštěč.

#### Magická zbraň

*Transmutace 2. Stupně*

**Vyvolání:** 1 Bonusová akce

**Dosah:** dotyk

**Složky:** V, P

**Trvání:** Soustředění, až 1 hodina

**Povolání:** Kouzelník, Paladin

Dotkneš se nemagické Zbraně. Až do skončení Kouzla se tato Zbraň stane Magickou zbraní s Bonusem +1 k hodům na Útok a na Zásah.

Pokud Sešleš toto Kouzlo s použitím Pozice 4. nebo 5.  Stupně, zvýší se Bonus na +2. Při použití Pozice 6.  či vyššího Stupně se Bonus zvýší na +3.

#### Měsíční paprsek

*Zaklínání 2. Stupně*

**Vyvolání:** 1 Akce

**Dosah:** 24 sáhů

**Složky:** V, P, S (několik semen jakékoliv lunoplodovité rostliny a kus opalizujícího živce)

**Trvání:** Soustředění, až 1 minuta

**Povolání:** Druid

Stříbrný paprsek bledého světla zazáří shora ve formě Válce s poloměrem jeden sáh, výškou osm sáhů a středem v bodě v Dosahu kouzla. Dokud Kouzlo Trvá, Válec je vyplněn Slabým světlem. Když tvor ve svém Tahu do oblasti Kouzla poprvé vstoupí nebo když v ní začne svůj Tah, musí uspět v Záchranném hodu na Odolnost, jinak utrpí Zářivý zásah za 2k10 Bodů výdrže, při úspěchu za polovinu.

Tvaroměnci mají k tomuto Záchrannému hodu Nevýhodu. Když tvaroměnec neuspěje, okamžitě se navíc k Zásahu navrátí do své přirozené podoby a nemůže na sebe vzít jinou podobu, dokud neopustí světlo tohoto Kouzla.

Každý svůj Tah poté, co Sešleš toto Kouzlo, můžeš použít svou Akci k posunu paprsku až o dvanáct sáhů libovolným směrem.

Pokud Sešleš toto Kouzlo s použitím Pozice 3. či vyššího Stupně, Zásah se zvýší o 1k10 Bodů výdrže za každý Stupeň nad 2.

#### Mlžný krok

*Vyvolávání 2. Stupně*

**Vyvolání:** 1 Bonusová akce

**Dosah:** Sesilatel

**Složky:** V

**Trvání:** ihned

**Povolání:** Čaroděj, Černokněžník, Kouzelník

Na okamžik tě obalí stříbrný závoj mlhy a ty se teleportuješ až na vzdálenost šest sáhů na volné místo, které vidíš.

#### Mystický zámek

*Vymítání 2. Stupně*

**Vyvolání:** 1 Akce

**Dosah:** dotyk

**Složky:** V, P, S (zlatý prach v hodnotě nejméně 25 zl, který je Kouzlem spotřebován)

**Trvání:** do Rozptýlení

**Povolání:** Kouzelník

Dotkneš se zavřených dveří, okna, brány, truhly nebo jiného vstupu a zvolený předmět se na dobu Trvání kouzla uzamkne. Ty a tvorové, které určíš při Sesílání tohoto Kouzla, můžete otevřít předmět normálně. Můžeš také nastavit heslo, které Kouzlo na jednu minutu potlačí, když je vysloveno do jednoho sáhu od předmětu. Vstup je jinak neprůchozí, dokud není zničen nebo dokud není Kouzlo Rozptýleno nebo potlačeno. Seslání Kouzla Zaklep na předmět potlačí Mystický zámek na deset minut.

Během působení tohoto Kouzla je těžší předmět zničit či násilně otevřít; SO pro jeho zničení (vyražení) nebo otevření jakýchkoliv na něm umístěných zámků šperhákem se zvyšuje o 10.

#### Najdi oře

*Vyvolávání 2. Stupně*

**Vyvolání:** 10 minut

**Dosah:** 6 sáhů

**Složky:** V, P

**Trvání:** ihned

**Povolání:** Paladin

Kouzlo přivolá ducha, který na sebe vezme podobu neobyčejně inteligentního, silného a oddaného oře, a vytvoří mezi vámi dlouhodobé pouto. Oř se objeví na volném místě v Dosahu kouzla v podobě, jakou zvolíš, například jako Válečný kůň, Poník, Velbloud, Los nebo Mastif (PH
může povolit i jiná zvířata, která lze přivolat jako oře). Oř má statistiky zvolené podoby, nicméně nejde o bytost běžného Typu, ale podle tvé volby buď o Běsa, Nebešťana nebo Vílu.

Pokud má tvůj oř Inteligenci 5 či nižší, změní se na 6 a oř získá schopnost rozumět jednomu jazyku dle tvé volby z těch, které umíš. Když je oř do jedné míle od tebe, můžeš s ním komunikovat telepaticky.

Tvůj oř slouží jako jezdecké zvíře, v boji i mimo boj, a máte spolu instinktivní pouto, které vám umožňuje bojovat jako jedna bytost. Když sedíš v sedle svého oře, můžeš při Seslání kouzlo, které má za Cíl pouze tebe, vztáhnout i na něj.

Když tvému oři klesnou Body výdrže na 0, zmizí a nezanechá po sobě žádné fyzické tělo. Svého oře můžeš svou Akcí také kdykoliv propustit, a pokud tak učiníš, oř zmizí. V každém případě, opětovné Seslání tohoto Kouzla znovu přivolá stejného oře s plným počtem Bodů výdrže.

Najednou můžeš mít tímto Kouzlem připoutaného jen jednoho oře. Jako Akci můžeš oře kdykoliv propustit z jeho pouta – v tom případě ihned zmizí.

#### Najdi pasti

*Věštění 2. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Druid, Hraničář, Klerik

V Dosahu kouzla vnímáš přítomnost jakékoliv pasti, kterou máš ve výhledu. Pro účely tohoto Kouzla je past cokoliv, co způsobuje náhlý nebo nečekaný účinek, který by byl tebou považován za zraňující či nežádoucí, a co má tvůrce, který to za tímto účelem navrhl. Tímto Kouzlem můžeš vnímat mechanickou past či zakrytou jámu, stejně jako přítomnost oblasti ovlivněné Kouzlem Poplach či Strážný znak, ale neodhalíš přirozenou slabinu v podlaze, nestabilní strop nebo skrytou výlevku.

Toto Kouzlo pouze odhaluje, že je past přítomná. Neznáš polohu každé pasti, ale víš obecnou povahu nebezpečí, které vnímaná past představuje.

#### Najdi předmět

*Věštění 2. Stupně*

**Vyvolání:** 1 Akce

**Dosah:** Sesilatel

**Složky:** V, P, S (rozdvojující se větev)

**Trvání:** Soustředění, až 10 minut

**Povolání:** Bard, Druid, Hraničář, Klerik, Kouzelník, Paladin

Popiš nebo jmenuj předmět, který znáš. Pokud je do 200 sáhů od tebe, zjistíš směr k místu, kde se nachází. Pokud se předmět pohybuje, vnímáš směr jeho pohybu. Kouzlo dokáže najít konkrétní předmět, který ti je známý – to znamená předmět alespoň jednou viděný ze vzdálenosti šesti sáhů nebo menší – nebo nejbližší předmět konkrétního druhu, například jistý druh oděvu, šperku, nábytku, náčiní nebo Zbraně.

Toto Kouzlo nedokáže najít předmět, pokud přímou cestu mezi ním a tebou blokuje jakákoliv vrstva olova, dokonce třeba i jen tenký plech.

#### Najdi zvířata a rostliny

*Věštění 2. Stupně (Rituál)*

**Vyvolání:** 1 Akce

**Dosah:** Sesilatel

**Složky:** V, P, S (kus kožešiny z psa honiče)

**Trvání:** ihned

**Povolání:** Bard, Druid, Hraničář

Popiš nebo jmenuj konkrétní druh Zvířete nebo rostliny. Soustředěním se na zvuk přírody ve svém okolí se dozvíš směr a vzdálenost k nejbližšímu Zvířeti či rostlině daného druhu, pokud se nějaké vyskytuje do pěti mil od tebe.

#### Neviditelnost

*Iluze 2. Stupně*

**Vyvolání:** 1 Akce

**Dosah:** dotyk

**Složky:** V, P, S (oční řasa obalená v kousku arabské gumy)

**Trvání:** Soustředění, až 1 hodina

**Povolání:** Bard, Čaroděj, Černokněžník, Kouzelník

Tvor, kterého se dotkneš, se stane Neviditelným, dokud Kouzlo neskončí. Cokoliv Cíl nese, je Neviditelné, dokud to neodloží. Kouzlo pro daný Cíl skončí, pokud provede Útok nebo Sešle kouzlo.

Pokud Sešleš toto Kouzlo s použitím Pozice 3. či vyššího Stupně, můžeš Zneviditelnit jednoho tvora navíc za každý Stupeň nad 2.

#### Nižší navrácení

*Vymítání 2. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Bard, Druid, Hraničář, Klerik, Paladin

Dotkneš se tvora a můžeš ukončit buď jednu Nemoc, nebo jeden Stav, který na něj působí. Stav může být Ohlušený, Oslepený, Otrávený nebo Paralyzovaný.

#### Odhal myšlenky

*Věštění 2. Stupně*

**Vyvolání:** 1 Akce

**Dosah:** Sesilatel

**Složky:** V, P, S (měďák)

**Trvání:** Soustředění, až 1 minuta

**Povolání:** Bard, Čaroděj, Kouzelník

Po dobu Trvání kouzla můžeš číst myšlenky určitých tvorů. Při Seslání tohoto Kouzla a jako svou Akci v každém Tahu, dokud Kouzlo neskončí, můžeš Soustředit svou mysl na jakéhokoliv jednoho tvora, kterého vidíš do šesti sáhů od sebe. Kouzlo nepůsobí na tvory s Inteligencí 3 nebo nižší nebo na tvory, kteří neumí žádný jazyk.

Efekt Kouzla nabírá sílu postupně: Nejprve se dozvíš jeho povrchové myšlenky – na co v danou chvíli nejvíc myslí. Jako Akci můžeš buď přenést svou pozornost na myšlenky jiného tvora, nebo se pokusit ponořit do mysli stejného tvora hlouběji. Pokud se ponoříš hlouběji, musí Cíl uspět v Záchranném hodu na Moudrost, jinak získáš náhled na jeho (případné) uvažování, emocionální stav a něco, co je pro něj významné (například z čeho má obavy, co miluje nebo nesnáší). Pokud uspěje, Kouzlo skončí. V každém případě se Cíl dozví, že se mu vrtáš v hlavě, a pokud svou pozornost nepřeneseš na myšlenky jiného tvora, může použít Akci ve svém Tahu k vyvolání Střetu mezi svou a tvou Inteligencí; pokud uspěje, Kouzlo skončí.

Ústně položené dotazy Cílovému tvorovi přirozeně formují tok jeho myšlenek, takže je toto Kouzlo obzvlášť účinné jako součást vyslýchání.

Toto Kouzlo můžeš použít také k odhalení přítomnosti myslících tvorů, které nevidíš. Po Seslání kouzla můžeš v průběhu jeho Trvání použít Akci k hledání myšlenek do šesti sáhů od tebe. Kouzlo pronikne skrz většinu překážek, ale neprojde 60 cm (dvěma stopami) kamene, 5 cm (dvěma couly) běžného kovu ani tenkou vrstvou olova. Nedokážeš odhalit tvora s Inteligencí 3 nebo nižší ani takového, který neumí žádný jazyk. Jakmile odhalíš přítomnost tvora tímto způsobem, můžeš číst jeho myšlenky po zbytek doby Trvání, jak je popsáno výše, i když ho nevidíš – stále ale musí být v Dosahu.

#### Ohnivá čepel

*Zaklínání 2. Stupně*

**Vyvolání:** 1 Bonusová akce

**Dosah:** Sesilatel

**Složky:** V, P, S (list škumpy)

**Trvání:** Soustředění, až 10 minut

**Povolání:** Druid

Ve své volné ruce vyvoláš ohnivou čepel. Ta má podobnou velikost a tvar jako Šavle a vydrží po dobu Trvání kouzla. Pokud ji pustíš, čepel zmizí, ale Kouzlo neskončí a jako Bonusovou akci ji můžeš vyvolat znovu.

Ohnivou čepelí můžeš pomocí své Akce provést Útok na blízko kouzlem. Při Zásahu utrpí Cíl Ohnivý zásah za 3k6 Bodů výdrže.

Ohnivá čepel osvítí Jasným světlem okruh o poloměru dva sáhy a další dva sáhy osvítí Slabým světlem. Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k6 Bodů výdrže za každé dva Stupně nad 2.

#### Ochrana před Jedem

*Vymítání 2. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** 1 hodina

**Povolání:** Druid, Hraničář, Klerik, Paladin

Dotkneš se tvora. Pokud je Otrávený, neutralizuješ Jed a tvor Otrávený být přestane. Pokud na něj působí více než jeden Jed, neutralizuješ pouze jeden – pokud znáš jen jeden, neutralizuješ ten. Pokud jich znáš více, neutralizuješ jeden z tobě známých Jedů. Jinak neutralizuješ jeden Jed zcela náhodně.

Po dobu Trvání má Cíl Výhodu k Záchranným hodům proti Otrávení a je Odolný vůči Zásahu jedem.

#### Paprsek slabosti

*Nekromancie 2. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** Soustředění, až 1 minuta

**Povolání:** Černokněžník, Kouzelník

Z tvého prstu vytryskne na tvora v Dosahu kouzla černý paprsek vyčerpávající energie. Hoď si na Útok na dálku kouzlem proti Cíli. Dokud Kouzlo neskončí, bude Cíl všemi úspěšnými Útoky, k nimž používá Sílu, způsobovat pouze poloviční Zásahy. Na konci každého svého Tahu si může hodit Záchranný hod na Odolnost, a pokud uspěje, Kouzlo skončí.

#### Pavoučí šplh

*Transmutace 2. Stupně*

**Vyvolání:** 1 Akce

**Dosah:** dotyk

**Složky:** V, P, S (kapka asfaltu a pavouk)

**Trvání:** Soustředění, až 1 hodina

**Povolání:** Čaroděj, Černokněžník, Kouzelník

Dokud Kouzlo neskončí, získá jeden tvor, kterého se dotkneš a který s tím souhlasí, schopnost pohybovat se nahoru, dolů i do stran na svislých površích, a dokonce i po stropech hlavou dolů s volnýma rukama. Cíl také získá Rychlost šplhání rovnou své Rychlosti chůze.

#### Pavučina

*Vyvolávání 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (kousek pavučiny)

**Trvání:** Soustředění, až 1 hodina

**Povolání:** Čaroděj, Kouzelník

Ve Výchozím bodě, který zvolíš v Dosahu kouzla, vyvoláš velké množství tlusté, lepkavé pavučiny, která z daného Výchozího bodu na dobu Trvání kouzla vyplní Krychli o hraně čtyři sáhy. Pavučina je Těžký terén a svou oblast Slabě zahaluje. Pokud není uchycena mezi dva pevné materiály (například zdi či stromy) nebo rozprostřena po zemi, zdi či stropě, propadne se do sebe a Kouzlo skončí na začátku tvého příštího Tahu. Pavučina rozprostřená po plochém povrchu má tloušťku jeden sáh.

Každý tvor, který v pavučině začne svůj Tah nebo do ní během svého Tahu vstoupí, musí uspět v Záchranném hodu na Obratnost, jinak se stane Zadrženým. Takový tvor může použít svou Akci k hodu na Sílu proti tvému SO Záchrany kouzla a při úspěchu se osvobodí.

Pavučiny jsou hořlavé. Každá Krychle pavučin o hraně jeden sáh vystavená ohni vzplane a shoří během jednoho Kola a každý tvor, který v ohni začne svůj Tah, utrpí Ohnivý zásah za 2k4 Bodů výdrže.

#### Planoucí koule

*Vyvolávání 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (kousek loje, špetka síry a prach ze železného prášku)

**Trvání:** Soustředění, až 1 minuta

**Povolání:** Druid, Kouzelník

Na volném místě v Dosahu kouzla dle tvé volby se objeví Koule ohně o průměru jeden sáh a vydrží po dobu Trvání kouzla. Každý tvor, který skončí svůj Tah do jednoho sáhu od Koule, musí uspět v Záchranném hodu na Obratnost, jinak utrpí Ohnivý zásah za 2k6 Bodů výdrže, při úspěchu za polovinu.

Jako Bonusovou akci můžeš Koulí pohnout až o šest sáhů. Pokud s ní narazíš do tvora, musí si hodit Záchranný hod na Obratnost proti Zásahu koulí a Koule v tomto Tahu zastaví svůj pohyb.

Když Koulí pohybuješ, dokáže překonat až jeden sáh vysoké bariéry a přeskočí až dva sáhy široké jámy. Koule zapaluje hořlavé předměty, které nikdo nedrží ani nenese, a osvítí Jasným světlem okruh o poloměru čtyři sáhy a další čtyři sáhy osvítí Slabým světlem.

#### Podpora

*Vymítání 2. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (malý proužek bílé látky)

**Trvání:** 8 hodin

**Povolání:** Klerik, Paladin

Toto Kouzlo dodá tvým spojencům nezdolnost a odhodlanost. Zvol až tři tvory v Dosahu. Každému Cíli se po dobu Trvání kouzla zvýší Maximum výdrže a aktuální Body výdrže o 5. Poté, co Kouzlo skončí, se Maximum výdrže vrátí na původní hodnotu a případné přebytečné Body výdrže zmizí.

Pokud toto Kouzlo Sešleš s použitím Pozice 3. či vyššího Stupně, za každý Stupeň nad 2. se Maximum výdrže a Body výdrže Cílů zvýší o dalších 5.

#### Poryv větru

*Zaklínání 2. Stupně*

**Vyvolání:** 1 Akce

**Dosah:** Sesilatel (Dráha 12 sáhů)

**Složky:** V, P, S (luštěninové semínko)

**Trvání:** Soustředění, až 1 minuta

**Povolání:** Čaroděj, Druid, Kouzelník

Po dobu Trvání kouzla z tebe fouká silný vítr po dvanáct sáhů dlouhé a dva sáhy široké Dráze v tebou zvoleném směru. Každý tvor, který v Dráze začne

svůj Tah, musí uspět v Záchranném hodu na Sílu, jinak je odtlačen ve směru Dráhy tři sáhy od tebe. Za každý sáh Pohybu v Dráze směrem k tobě musí tvor utratit o jeden sáh Rychlosti více.

Poryv větru rozfoukává v oblasti plyny a výpary a sfoukává svíčky, pochodně a podobné nechráněné plameny. Chráněné plameny, například v lucernách, se ve větru prudce mihotají a je u nich 50% šance, že zhasnou.

V průběhu Trvání kouzla můžeš v každém svém Tahu jako Bonusovou akci změnit směr Dráhy, ve které z tebe vítr fouká.

#### Projdi beze stop

*Vymítání 2. Stupně*

**Vyvolání:** 1 Akce

**Dosah:** Sesilatel

**Složky:** V, P, S (popel ze spáleného listu jmelí a snítka smrku)

**Trvání:** Soustředění, až 1 hodina

**Povolání:** Druid, Hraničář

Vyzařuje z tebe závoj stínů a ticha, který tebe a tvé společníky skrývá před odhalením. Po dobu Trvání kouzla má každý tvor, kterého zvolíš do šesti sáhů od tebe (včetně tebe), Bonus +10 k hodům na Obratnost (Nenápadnost) a nelze ho stopovat jinak než magickými prostředky. Tvor, který obdrží tento Bonus, za sebou nezanechává žádné stopy ani jiné známky svého průchodu.

#### Předvídání

*Věštění 2. Stupně (Rituál)*

**Vyvolání:** 1 minuta

**Dosah:** Sesilatel

**Složky:** V, P, S (speciálně označené tyčky, kosti nebo obdobné symboly v hodnotě nejméně 25 zl)

**Trvání:** ihned

**Povolání:** Klerik

Rozhozením zdobených tyček či dračích kostí, rozložením tarotových karet nebo použitím jiného věšteckého náčiní získáš od nadpozemské bytosti znamení ohledně toho, jaké by byly výsledky konkrétní Akce, kterou hodláš provést v následujících třiceti minutách. PH vybere z následujících možných odpovědí:

* **Blaho** pro dobré výsledky.

* **Žal** pro špatné výsledky.

* **Blaho a žal** pro výsledky dobré i zlé.

* **Nic** pro výsledky, které nejsou vyloženě dobré ani špatné.

Kouzlo nepočítá s potenciálními okolnostmi, které by mohly změnit výsledek, jako například Seslání dalších Kouzel nebo ztráta či zisk člena družiny. Pokud Sešleš toto Kouzlo mezi dvěma Dlouhými odpočinky více než jednou, tak s každým dalším sesláním roste o 25 % (1–5 na 1k20) šance, že dostaneš chybnou odpověď (u třetího seslání to je tedy 50 %, u čtvrtého 75 %). PH si tento hod hází v tajnosti.

#### Rozmazání

*Iluze 2. Stupně*

**Vyvolání:** 1 Akce

**Dosah:** Sesilatel

**Složky:** V

**Trvání:** Soustředění, až 1 minuta

**Povolání:** Čaroděj, Kouzelník

Tvé tělo se stane jakoby zamlžené, přesouvá se a kolísá v očích každého, kdo tě vidí. Po dobu Trvání kouzla má proti tobě každý tvor Nevýhodu k hodům na Útok. Útočník je vůči tomuto účinku Imunní, pokud se neopírá o zrak, například s Mimozrakovým vnímáním, nebo pokud vidí skrz iluze, například s Pravdivým viděním.

#### Rozpal kov

*Transmutace 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (kus železa a plamen)

**Trvání:** Soustředění, až 1 minuta

**Povolání:** Bard, Druid

Zvolíš vyrobený kovový předmět (například kovovou Zbraň nebo Těžkou či Střední kovovou zbroj), který vidíš v Dosahu kouzla, a způsobíš, že se předmět rozpálí do ruda. Tvor, který je ve fyzickém kontaktu s předmětem, utrpí při Seslání kouzla Ohnivý zásah za 2k8 Bodů výdrže a musí uspět v Záchranném hodu na Odolnost, jinak předmět upustí. Pokud v hodu selže, ale předmět upustit nemůže, má až do začátku tvého příštího Tahu Nevýhodu k Útokům a Ověřením vlastností. Pokud tvor předmět nepustí, můžeš až do skončení Kouzla v každém ze svých pozdějších Tahů použít Bonusovou akci k opětovnému způsobení tohoto Zásahu a případného vynucení nového Záchranného hodu.

Pokud Sešleš toto Kouzlo s použitím Pozice 3. či vyššího Stupně, Zásah se zvýší o 1k8 Bodů výdrže za každý Stupeň nad 2.

#### Roztříštění

*Zaklínání 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (odštěpek slídy)

**Trvání:** ihned

**Povolání:** Bard, Čaroděj, Černokněžník, Kouzelník

Z bodu, který zvolíš v Dosahu kouzla, se rázem ozve bolestivě hlasitý tříštivý zvuk. Každý tvor v Kouli o poloměru dva sáhy se středem v daném Výchozím bodě musí uspět v Záchranném hodu na Odolnost, jinak utrpí Hromový zásah za 3k8 Bodů výdrže, při úspěchu za polovinu. Tvor vyrobený z neživého materiálu, například kamene, křišťálu či kovu, má k tomuto Záchrannému hodu Nevýhodu.

Poškození utrpí i všechny nemagické předměty, které jsou v oblasti působení Kouzla a které nikdo nedrží ani nenese.

Pokud Sešleš toto Kouzlo s použitím Pozice 3. či vyššího Stupně, Zásah se zvýší o 1k8 Bodů výdrže za každý Stupeň nad 2.

#### Sežehující paprsek

*Zaklínání 2. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Čaroděj, Kouzelník

Vytvoříš tři ohnivé paprsky a vrhneš je na Cíle v Dosahu kouzla. Můžeš je vrhnout na jeden nebo i několik Cílů.

Za každý paprsek si hoď na Útok na dálku kouzlem. Při zásahu utrpí Cíl Ohnivý zásah za 2k6 Bodů výdrže.

Pokud Sešleš toto Kouzlo s použitím Pozice 3. či vyššího Stupně, vytvoříš jeden paprsek navíc za každý Stupeň nad 2.

#### Slepota nebo hluchota

*Nekromancie 2. Stupně*

**Vyvolání:** 1 Akce

**Dosah:** 6 sáhů

**Složky:** V

**Trvání:** 1 minuta

**Povolání:** Bard, Čaroděj, Klerik, Kouzelník

Můžeš Oslepit nebo Ohlušit nepřítele. Zvol jednoho tvora, kterého vidíš v Dosahu kouzla. Tento tvor musí uspět v Záchranném hodu na Odolnost, jinak je buď Oslepený nebo Ohlušený (dle tvé volby). Na konci každého svého Tahu si může Záchranný hod zopakovat, a pokud uspěje, Kouzlo skončí.

Pokud Sešleš toto Kouzlo s použitím Pozice 3. či vyššího Stupně, můžeš jako Cíl zvolit jednoho tvora navíc za každý Stupeň nad 2.

#### Spatři neviditelné

*Věštění 2. Stupně*

**Vyvolání:** 1 Akce

**Dosah:** Sesilatel

**Složky:** V, P, S (kousek slídy a malá špetka stříbrného prášku)

**Trvání:** 1 hodina

**Povolání:** Bard, Čaroděj, Kouzelník

Po dobu Trvání kouzla vidíš Neviditelné tvory a předměty, jako by byli viditelní, a vidíš do Éterické sféry. Éteričtí tvorové a předměty vypadají přízračně a průsvitně.

#### Strážné pouto

*Vymítání 2. Stupně*

**Vyvolání:** 1 Akce

**Dosah:** dotyk

**Složky:** V, P, S (dvojice platinových prstenů, každý v hodnotě alespoň 50 zl, které musíte mít ty i Cíl navlečené po dobu Trvání na prstech)

**Trvání:** 1 hodina

**Povolání:** Klerik

Toto Kouzlo stráží tvora, kterého se dotkneš a který s tím souhlasí, a dokud Kouzlo neskončí, vytvoří mezi vámi mystické spojení. Dokud je Cíl do dvanácti sáhů od tebe, má Bonus +1 k OČ a Záchranným hodům a je Odolný vůči všem Zásahům. Současně ale pokaždé, když je Zasažen, utrpíš i ty Zásah o stejné hodnotě.

Kouzlo skončí, pokud ti klesnou Body výdrže na 0, nebo pokud se s Cílem vzdálíte od sebe na víc než dvanáct sáhů. Kouzlo také skončí, pokud je na jednoho z propojených tvorů Sesláno znovu, a můžeš ho zrušit i jako svou Akci.

#### Sugesce

*Očarování 2. Stupně*

**Vyvolání:** 1 Akce

**Dosah:** 6 sáhů

**Složky:** V, S (hadí jazyk a buď kousek včelího plástu, nebo kapka sladkého oleje)

**Trvání:** Soustředění, až 8 hodin

**Povolání:** Bard, Čaroděj, Černokněžník, Kouzelník

Tvorovi, kterého vidíš v Dosahu kouzla a který tě slyší a rozumí ti, vsugeruješ pomocí jedné nebo dvou vět magicky nějakou činnost. Tvorové, které nelze Zmámit, jsou vůči tomuto efektu Imunní. Sugesci musíš formulovat tak, aby zadaná činnost zněla rozumně. Požádat tvora, aby se probodl, naběhl na kopí, obětoval se nebo provedl jinou očividně sebepoškozující činnost, Kouzlo ukončí.

Cíl musí uspět v Záchranném hodu na Moudrost, jinak se drží tebou sugestivně popsané činnosti, jak nejlépe dovede. Sugestivní činnost může trvat po celou dobu Trvání kouzla, ale pokud se dá stihnout rychleji, Kouzlo skončí, když Cíl splní, co mu bylo vsugerováno.

Můžeš i vymezit podmínky, které spustí určitou činnost v průběhu doby Trvání kouzla. Můžeš například sugestivně navrhnout, aby rytíř dal svého válečného koně prvnímu žebrákovi, kterého potká. Pokud se dané podmínky nesplní před uplynutím doby Trvání kouzla, činnost se neprovede. Toto Kouzlo přestane na tvora působit, pokud ho ty nebo tví společníci Zasáhnete.

#### Tajemná magická aura

*Iluze 2. Stupně*

**Vyvolání:** 1 Akce

**Dosah:** dotyk

**Složky:** V, P, S (čtvereček hedvábí)

**Trvání:** 24 hodin

**Povolání:** Kouzelník

Na tvora nebo předmět, kterého se dotkneš, umístíš iluzi, která způsobí, že věštecká Kouzla o něm zjeví falešné informace. Cílem může být tvor, který s tím souhlasí, nebo předmět, který nedrží ani nenese někdo jiný.

Když Sesíláš toto Kouzlo, zvol jeden či oba z následujících efektů. Efekt vydrží po dobu Trvání kouzla. Pokud Sešleš toto Kouzlo na stejného tvora nebo předmět každý den po dobu třiceti dní a pokaždé na něj umístíš stejný efekt, iluze se stane trvalou, dokud není Rozptýlena.

**Falešná aura.** Změníš způsob, jakým se Cíl jeví Kouzlům a magickým efektům, které odhalují magické aury, jako je například Najdi magii. Můžeš způsobit, aby se nemagický předmět jevil magickým, magický předmět jevil nemagickým nebo změnit magickou auru předmětu, aby se jevila, jako by patřila do Školy magie, kterou zvolíš. Když použiješ tento účinek na předmět, můžeš určit, aby se falešná magie stala zjevnou pro kteréhokoliv tvora, který s předmětem nakládá.

**Maska.** Změníš způsob, jakým se Cíl jeví Kouzlům a magickým účinkům, které odhalují Typy tvorů, jako je například Paladinův Božský smysl nebo spouštěč Kouzla Symbol. Zvolíš Typ tvora nebo Přesvědčení a ostatní Kouzla a magické efekty budou považovat Cíl za tvora tohoto Typu či tohoto Přesvědčení.

*Pozn. – Původní název: V 5E není tato aura „tajemná", ale jmenuje se po svém tvůrci, jehož jméno začíná na „N".*

#### Ticho

*Iluze 2. Stupně (Rituál)*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** Soustředění, až 10 minut

**Povolání:** Bard, Hraničář, Klerik

Uvnitř Koule o poloměru čtyři sáhy se středem ve Výchozím bodě, který zvolíš v Dosahu kouzla, nevznikne po dobu Trvání žádný zvuk ani skrz ni žádný zvuk neprojde. Každý tvor či předmět, který je celý v Kouli, je Ohlušený a Imunní vůči Hromovému zásahu. Seslání Kouzla, které obsahuje Verbální složku, je v Kouli nemožné.

#### Tma

*Zaklínání 2. Stupně*

**Vyvolání:** 1 Akce

**Dosah:** 12 sáhů

**Složky:** V, S (netopýří trus a kapka dehtu nebo kus uhlí)

**Trvání:** Soustředění, až 10 minut

**Povolání:** Čaroděj, Černokněžník, Kouzelník

Z Výchozího bodu, který zvolíš v Dosahu, se rozšíří magická tma a na dobu Trvání kouzla zatmí Kouli o poloměru tři sáhy. Tma se šíří kolem rohů. V této tmě nevidí ani tvor s Viděním ve tmě a nedokáže ji osvítit žádné nemagické světlo.

Pokud je tebou zvolený Výchozí bod na předmětu, který držíš, nebo na předmětu, který nikdo nedrží ani nenese, vyzařuje tma z něj a pohybuje se spolu s ním. Úplné zakrytí daného předmětu něčím neprůsvitným, například mísou nebo přilbou, tmu blokuje. Pokud se jakákoliv oblast tohoto Kouzla překrývá s plochou světla vytvořeného Kouzlem 2. či nižšího Stupně, je Kouzlo, které světlo vytvořilo, Rozptýleno.

#### Trik s lanem

*Transmutace 2. Stupně*

**Vyvolání:** 1 Akce

**Dosah:** dotyk

**Složky:** V, P, S (moučkový kukuřičný extrakt a stočený pergamen)

**Trvání:** 1 hodina

**Povolání:** Kouzelník

Dotkneš se lana, které je maximálně dvanáct sáhů dlouhé. Jeden konec lana se poté začne zvedat do vzduchu, dokud celé lano nevisí svisle k zemi. U horního konce lana se otevře neviditelný vchod do mimodimenzionálního prostoru, který vydrží, dokud Kouzlo neskončí.

Do tohoto prostoru se dá dostat vyšplháním po laně až nahoru. Vejde se do něj až osm Středních nebo menších tvorů. Lano lze vtáhnout do vnitřního prostoru, čímž zmizí před zraky těch, kdo jsou mimo prostor.

Zvenku dovnitř a ani zevnitř ven nelze Útočit ani kouzlit, a to ani skrze samotný vchod. Tvorové uvnitř nicméně vidí ven, jako by se dívali skrz okno velké 1 x 1,5 metru (3 x 5 stop) se středem na laně. Když Kouzlo skončí, všechno uvnitř mimodimenzionálního prostoru vypadne ven.

#### Trny

*Transmutace 2. Stupně*

**Vyvolání:** 1 Akce

**Dosah:** 30 sáhů

**Složky:** V, P, S (sedm ostrých trnů nebo sedm větviček ořezaných do špičky)

**Trvání:** Soustředění, až 10 minut

**Povolání:** Druid, Hraničář

Země v kruhu o poloměru čtyři sáhy se středem v bodě v Dosahu kouzla se zkroutí a rázem z ní vyrostou tvrdé ostny a trny. Oblast se stane po dobu Trvání kouzla Těžkým terénem. Když tvor vstoupí do oblasti nebo jí prochází, utrpí za každý sáh, který urazí, Bodný zásah za 2k4 Bodů výdrže.

Přeměna země je maskovaná, aby vypadala přirozeně. Tvor, který nevidí oblast Kouzla v době jeho Sesílání, musí předtím, než do ní vstoupí, uspět v Ověření moudrosti (Vnímání) proti tvému SO Záchrany kouzla, aby si všiml, že je terén nástraha.

#### Uklidni emoce

*Zaklínání 2. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** Soustředění, až 1 minuta

**Povolání:** Bard, Klerik

Pokusíš se utlumit silné emoce ve skupině osob. Každý humanoid v Kouli o poloměru čtyři sáhy se středem v bodě, který zvolíš v Dosahu kouzla, si musí hodit Záchranný hod na Charisma. Cíl se může rozhodnout dobrovolně neuspět. Pokud neuspěje, zvol jeden ze dvou následujících efektů:

* Můžeš potlačit jakýkoliv efekt způsobující tvorovo Vystrašení či Zmámení. Když toto Kouzlo skončí, tento efekt se znovu obnoví, pokud už mezitím neskončilo jeho Trvání.

* Můžeš Cíl učinit lhostejným vůči tvorům, které zvolíš a vůči kterým je nepřátelský. Tato lhostejnost pomine, pokud je Cíl napaden, Zasažen Kouzlem nebo pokud je svědkem úspěšného Zásahu svých přátel (samotný Útok, pokud je neúspěšný, nestačí). Když Kouzlo skončí, stane se tvor opět nepřátelským, pokud PH nerozhodne jinak.

#### Věčný plamen

*Zaklínání 2. Stupně*

**Vyvolání:** 1 Akce

**Dosah:** dotyk

**Složky:** V, P, S (rubínový prach v hodnotě 50 zl, který je Kouzlem spotřebován)

**Trvání:** do Rozptýlení

**Povolání:** Klerik, Kouzelník

Z předmětu, kterého se dotkneš, vyšlehne plamen jasný jako světlo pochodně. Účinek vypadá jako běžný plamen, ale nevytváří žádné teplo a nespotřebovává kyslík. Věčný plamen lze zakrýt nebo schovat, ale nelze ho udusit ani uhasit.

#### Vidění ve tmě

*Transmutace 2. Stupně*

**Vyvolání:** 1 Akce

**Dosah:** dotyk

**Složky:** V, P, S (špetka sušené mrkve, nebo achát)

**Trvání:** 8 hodin

**Povolání:** Čaroděj, Druid, Hraničář, Kouzelník

Dotkneš se tvora, který s tím souhlasí, a udělíš mu schopnost vidět ve tmě. Po dobu Trvání kouzla má Vidění ve tmě na vzdálenost dvanáct sáhů.

#### Zaklep

*Transmutace 2. Stupně*

**Vyvolání:** 1 Akce

**Dosah:** 12 sáhů

**Složky:** V

**Trvání:** ihned

**Povolání:** Bard, Čaroděj, Kouzelník

Zvolíš jeden předmět v Dosahu kouzla, který se za hlasitého zaklepání, slyšitelného až šedesát sáhů daleko, otevře. Předmětem můžou být dveře, krabice, truhla, pouta, visací zámek nebo jiný předmět obsahující obyčejné nebo magické prostředky k zamezení přístupu.

Petlice a závory uzavírající předmět se odsunou, vzpříčené prvky se uvolní. Pokud je předmět zavřený několika zámky, odemkne se právě jeden z nich. (Pokud je předmět zajištěný nebo zablokovaný více způsoby, uvolní se všechny – ale stále se odemkne nanejvýš jeden zámek.)

Pokud zvolíš předmět, který je zamčený Mystickým zámkem, účinek zámku je na deset minut potlačen a během této doby lze předmět normálně otevřít i zavřít.

#### Zlepši Vlastnost

*Transmutace 2. Stupně*

**Vyvolání:** 1 Akce

**Dosah:** dotyk

**Složky:** V, P, S (srst nebo pero ze zvířete)

**Trvání:** Soustředění, až 1 hodina

**Povolání:** Bard, Čaroděj, Druid, Klerik

Dotkneš se tvora a propůjčíš mu magické zlepšení. Zvol jeden z
následujících účinků, který bude působit, dokud Kouzlo neskončí.

* **Býčí síla.** Cíl má Výhodu k hodům na Ověření síly a jeho Nosnost se zdvojnásobí.

* **Medvědí houževnatost.** Cíl má Výhodu k hodům na Ověření odolnosti a získá 2k6 Dočasných bodů výdrže, které zmizí, když Kouzlo skončí.

* **Kočičí grácie.** Cíl má Výhodu k hodům na Ověření obratnosti. Také neutrpí žádnou újmu
pádem z výšky ze čtyř nebo méně sáhů, pokud není Otřesený.

* **Liščí chytrost.** Cíl má Výhodu k hodům na Ověření inteligence.

* **Soví Moudrost.** Cíl má Výhodu k hodům na Ověření moudrosti.

* **Orlí velkolepost.** Cíl má Výhodu k hodům na Ověření charismatu.

Pokud Sešleš toto Kouzlo s použitím Pozice 3. či vyššího Stupně, můžeš zacílit jednoho tvora navíc za každý Stupeň nad 2.

#### Změň svůj tvar

*Transmutace 2. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** Soustředění, až 1 hodina

**Povolání:** Čaroděj, Kouzelník

Vezmeš na sebe jinou podobu. Při Sesílání tohoto Kouzla si zvol jeden z následujících možných efektů, který pak vydrží po dobu Trvání kouzla. Během této doby můžeš jako Akci zvolený efekt ukončit a nahradit ho jiným.

* **Přirozené zbraně.** Narostou ti drápy, tesáky, ostny, rohy nebo jiná přírodní zbraň dle tvé volby. Tvé Přirozené zbraně mají Kostku zásahu 1k6, podle své povahy způsobují Bodný, Drtivý nebo Sečný typ zásahu a jsou považovány za magické. V boji s nimi máš Zdatnost a navíc získáš další Bonus +1 k Útoku i Zásahu.

* **Vodní adaptace.** Přizpůsobíš své tělo vodnímu prostředí – narostou ti žábry a blány mezi prsty. Můžeš dýchat pod vodou a získáš Rychlost plavání rovnou tvé Rychlosti chůze.

* **Změna vzhledu.** Přeměníš svůj vzhled. Rozhodneš se, jak máš vypadat, včetně své výšky, hmotnosti, rysů obličeje, tónu hlasu, délky a barvy vlasů atd. Můžeš změnit svůj vzhled na příslušníka jiné Rasy, ale kromě vnější podoby tím nezměníš žádný Rasový rys nebo charakteristiku. Nemůžeš na sebe vzít podobu tvora jiné Třídy velikosti. Tvůj základní tvar těla zůstane stejný (pokud máš například dvě nohy, nemůžeš použít toto Kouzlo a získat tak čtyři nohy). Kdykoliv v době Trvání kouzla můžeš použít svou Akci k opětovné změně svého vzhledu.

#### Znehybni osobu

*Očarování 2. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (malý rovný kus železa)

**Trvání:** Soustředění, až 1 minuta

**Povolání:** Bard, Čaroděj, Černokněžník, Druid, Klerik, Kouzelník

Zvol Humanoida, kterého vidíš v Dosahu. Cíl musí uspět v Záchranném hodu na Moudrost, jinak je na dobu Trvání kouzla Paralyzovaný. Toto Kouzlo nepůsobí na Nemrtvé. Na konci každého svého Tahu si Cíl může hodit další Záchranný hod, a pokud uspěje, Kouzlo pro něj skončí.

Pokud Sešleš toto Kouzlo s použitím Pozice 3. či vyššího Stupně, můžeš zacílit jednoho Humanoida navíc za každý Stupeň nad 2. Humanoidi, když na ně Cílíš, musí být navzájem do šesti sáhů od sebe.

#### Zóna pravdy

*Očarování 2. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** 10 minut

**Povolání:** Bard, Klerik, Paladin

V Kouli o poloměru tři sáhy se středem ve Výchozím bodě, který zvolíš v Dosahu kouzla, vytvoříš magickou zónu chránící před klamáním.

Každý tvor, který do oblasti působení Kouzla vstoupí, nebo který se v zóně nachází v momentě jeho Seslání, musí uspět v Záchranném hodu na Charisma, jinak nemůže po dobu svého pobytu v oblasti působení vědomě lhát – může však odmítnout odpovědět nebo může odpovědět vyhýbavě, pokud to, co při tom řekne, bude samo o sobě pravdivé. Pokud tvor překročí hranici zóny vícekrát v rámci jednoho svého Tahu, hází si jen při prvním vstupu. Pokud tvor zónu opustí a vstoupí do ní v pozdějším Tahu znovu, musí si hodit novou Záchranu.

O každém tvorovi víš, zda ve svém Záchranném hodu uspěl, nebo selhal.

#### Zrcadlový obraz

*Iluze 2. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** 1 minuta

**Povolání:** Čaroděj, Černokněžník, Kouzelník

Ve tvé blízkosti se objeví tři tvé iluzorní kopie. Dokud Kouzlo neskončí, kopie se pohybují spolu s tebou, napodobují tvé Akce a přesouvají svou pozici, takže není možné vysledovat, která postava je skutečná. Pomocí své Akce můžeš iluzorní kopie zrušit.

Pokaždé, když se během Trvání kouzla staneš Cílem Útoku, hoď k20 a urči, jestli Útok místo tebe nezamíří na jednu z tvých kopií. Pokud máš tři kopie, trefí Útok kopii při hodu 6 a více, při dvou kopiích při hodu 8 a více a s jednou kopií při hodu 11 a více.

Kopie má OČ rovné 10 + tvá Oprava obratnosti. Pokud Útok zasáhne kopii, kopie se zničí. Kopii lze zničit pouze Útokem, který míří přímo na tebe a který ji zasáhne, jinak ignoruje všechny ostatní Zásahy a efekty. Kouzlo skončí, když jsou všechny tři kopie zničeny.

Toto Kouzlo nepůsobí na tvora, který nevidí nebo se spoléhá na jiné smysly než zrak, např. Mimozrakové vnímání, nebo pokud vidí skrz iluze, například s Pravdivým viděním.

#### Zvětšení nebo zmenšení

*Transmutace 2. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (špetka železného prášku)

**Trvání:** Soustředění, až 1 minuta

**Povolání:** Čaroděj, Kouzelník

Způsobíš, že tvor nebo předmět, kterého vidíš v Dosahu kouzla, se na dobu jeho Trvání zvětší či zmenší. Zvol buď tvora, nebo předmět, který nikdo nedrží ani nenese. Pokud s tím Cíl nesouhlasí, může si hodit Záchranný hod na Odolnost, a když uspěje, Kouzlo nemá žádný účinek.

Pokud je Cílem tvor, změní spolu s ním svou velikost vše, co má na sobě nebo co nese. Jakýkoliv předmět, který ovlivněný tvor upustí na zem, se rázem navrátí do své normální velikosti.

**Zmenšení.** Velikost Cíle se zmenší na polovinu ve všech rozměrech a jeho hmotnost se zmenší na osminu. Toto zmenšení sníží Třídu velikosti Cíle o jedna – například ze Střední na Malou. Dokud Kouzlo neskončí, má Cíl také Nevýhodu k hodům na Ověření síly a k Záchranným hodům na Sílu. Zbraně Cíle se také zmenší, aby odpovídaly jeho nové velikosti. Zatímco jsou tyto Zbraně zmenšené, při každém Zásahu s nimi si Cíl hodí 1k4 a hozenou hodnotu od Zásahu odečte (Zásahy se nesníží na méně než 1 Bod výdrže).

**Zvětšení.** Velikost Cíle se zvětší na dvojnásobek ve všech rozměrech a jeho hmotnost se zvětší na osminásobek. Toto zvětšení zvýší Třídu velikosti Cíle o jedna – například ze Střední na Velkou. Pokud není dost místa, aby Cíl zvětšil svou velikost na dvojnásobek, dosáhne maximální možnou velikost v dostupném prostoru. Dokud Kouzlo neskončí, má Cíl také Výhodu k hodům na Ověření síly a Záchranným hodům na Sílu. Zbraně Cíle se také zvětší, aby odpovídaly jeho nové velikosti. Zatímco jsou tyto Zbraně zvětšené, ke každému Zásahu s nimi si Cíl hodí 1k4 a Zásah o hozenou hodnotu navýší.

#### Zvířecí posel

*Očarování 2. Stupně (Rituál)*

**Vyvolání:** 1 Akce

**Dosah:** 6 sáhů

**Složky:** V, P, S (pamlsek)

**Trvání:** 24 hodin

**Povolání:** Bard, Druid, Hraničář

Pomocí tohoto Kouzla můžeš použít zvíře k doručení zprávy. Zvol Drobné zvíře, které vidíš v Dosahu, například veverku, sojku nebo netopýra. Popíšeš mu místo, které tvá postava už někdy navštívila, a příjemce, který odpovídá obecnému popisu, například „muž nebo žena v uniformě městské stráže" nebo „rudovlasý Trpaslík se špičatým kloboukem". Nadiktuješ mu také zprávu o délce až dvaceti pěti slov. Zvíře bude cestovat na popsané místo. Létající posel urazí za den osmdesát mil a ostatní zvířata nucená běžet po zemi nebo plavat urazí za den čtyřicet mil. Když posel dorazí, doručí tvou zprávu tvým hlasem tebou popsanému tvorovi. Posel bude mluvit pouze s tvorem, který odpovídá danému popisu. Pokud posel nedorazí do Cílového místa, než Kouzlo skončí, zpráva se ztratí a zvíře se vrátí zpět na místo, kde bylo tímto Kouzlem ovlivněno.

Pokud Sešleš toto Kouzlo s použitím Pozice 3. či vyššího Stupně, Trvání kouzla se zvýší o dva dny za každý Stupeň nad 2.

### 3. Stupeň

#### Blesk

*Zaklínání 3. Stupně*

**Vyvolání:** 1 Akce

**Dosah:** Sesilatel (Dráha 20 sáhů)

**Složky:** V, P, S (kus kožešiny a jantarové, křišťálové nebo skleněné žezlo)

**Trvání:** ihned

**Povolání:** Čaroděj, Kouzelník

Vyšlehne z tebe blesk, který vytvoří dvacet sáhů dlouhou a jeden sáh širokou Dráhu ve směru, který zvolíš. Každý tvor v Dráze musí uspět v Záchranném hodu na Obratnost, jinak utrpí Bleskový zásah za 8k6 Bodů výdrže, při úspěchu za polovinu. Blesk v oblasti zapaluje hořlavé předměty, které nikdo nedrží ani nenese.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k6 Bodů výdrže za každý Stupeň nad 3.


#### Denní světlo

*Zaklínání 3. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** 1 hodina

**Povolání:** Čaroděj, Druid, Hraničář, Klerik, Paladin

Z bodu, který zvolíš v Dosahu kouzla, začne vyzařovat Koule světla o poloměru dvanáct sáhů. Koule svítí Jasným světlem a dalších dvanáct sáhů dosvítí Slabým světlem.

Kouzlo můžeš Seslat na předmět, který neseš (případně na jiný předmět, který však nikdo nedrží ani nenese), světlo pak vyzařuje z předmětu a pohybuje se spolu s ním. Zakrytí svítícího předmětu, například mísou nebo přilbou, světlo blokuje.

Pokud se překrývá oblast tohoto Kouzla s oblastí tmy vytvořenou Kouzlem 3. či nižšího Stupně, Kouzlo, které vytvořilo tmu, se Rozptýlí.

#### Hromadné léčivé slovo

*Zaklínání 3. Stupně*

**Vyvolání:** 1 Bonusová akce

**Dosah:** 12 sáhů

**Složky:** V

**Trvání:** ihned

**Povolání:** Klerik

Proneseš slova obnovy a až šest tvorů dle tvé volby, které vidíš v Dosahu kouzla, si obnoví Body výdrže v množství 1k4 + tvá Oprava sesílací vlastnosti. Toto Kouzlo nepůsobí na Nemrtvé a Výtvory.

Pokud Sešleš toto Kouzlo s použitím Pozice 4. či vyššího Stupně, obnoví o 1k4 Bodů výdrže více za každý Stupeň nad 3.

#### Hypnotický vzor

*Iluze 3. Stupně*

**Vyvolání:** 1 Akce

**Dosah:** 24 sáhů

**Složky:** P, S (žhavá tyčinka kadidla nebo křišťálový Flakónek naplněný fosforeskující látkou)

**Trvání:** Soustředění, až 1 minuta

**Povolání:** Bard, Čaroděj, Černokněžník, Kouzelník

Vytvoříš kroutící se vzor barev, který se vlní vzduchem v Krychli o hraně šest sáhů v Dosahu kouzla. Vzor se objeví jen na okamžik a zmizí. Každý tvor v oblasti, který vzor vidí, musí uspět v Záchranném hodu na Moudrost, jinak je tebou Zmámený po dobu Trvání kouzla. Když je tvor Zmámený tímto Kouzlem, je Otřesený a jeho Rychlost je 0.

Kouzlo pro daného tvora skončí, pokud utrpí Zásah nebo když někdo jiný použije Akci, aby s ním zatřásl a ze strnulosti ho probral.

#### Chůze po vodě

*Transmutace 3. Stupně (Rituál)*

**Vyvolání:** 1 Akce

**Dosah:** 6 sáhů

**Složky:** V, P, S (kus korku)

**Trvání:** 1 hodina

**Povolání:** Čaroděj, Druid, Hraničář, Klerik

Toto Kouzlo dává schopnost pohybovat se po hladině kapaliny (například vody, kyseliny, bláta, sněhu, tekutého písku nebo lávy), jako by to byla pevná půda (přecházení přes žhavou lávu však stále způsobuje patřičný Zásah daný žárem). Na dobu Trvání kouzla získá tuto schopnost až deset tvorů, které vidíš v Dosahu kouzla a kteří s tím souhlasí.

Pokud zacílíš tvora, který je ponořen do kapaliny, Kouzlo ho vynese k hladině rychlostí dvanáct sáhů za Kolo.

#### Jasnozřivost

*Věštění 3. Stupně*

**Vyvolání:** 10 minut

**Dosah:** 1 míle

**Složky:** V, P, S (Ohniskový předmět v hodnotě alespoň 100 zl, buď drahokamový roh pro sluch, nebo skleněné oko pro zrak)

**Trvání:** Soustředění, až 10 minut

**Povolání:** Bard, Čaroděj, Klerik, Kouzelník

Na místě v Dosahu kouzla, které znáš (z dřívější návštěvy či od vidění), nebo na zřejmém místě, které neznáš (například za dveřmi, za rohem či ve stromovém háji) vytvoříš neviditelný smyslový přijímač. Ten zůstane na místě po dobu Trvání kouzla a nedá se na něj zaútočit ani s ním nějak jinak interagovat. Při Sesílání tohoto Kouzla zvolíš buď zrak, nebo sluch. Zvoleným smyslem můžeš vnímat z místa přijímače. Jako Akci můžeš mezi zrakem a sluchem přepínat.

Tvor, který přijímač vidí (například díky Kouzlu Spatři neviditelné nebo tvor s Pravdivým viděním), vidí světélkující, nehmotnou kouli zhruba o velikosti tvé pěsti.

#### Jazyky

*Věštění 3. Stupně*

**Vyvolání:** 1 Akce

**Dosah:** dotyk

**Složky:** V, S (malý hliněný model zikkuratu)

**Trvání:** 1 hodina

**Povolání:** Bard, Čaroděj, Černokněžník, Klerik, Kouzelník

Toto Kouzlo propůjčí tvorovi, kterého se dotkneš, schopnost rozumět jakémukoliv mluvenému jazyku, který slyší. Mimo to, když Cíl mluví, každý tvor, který ho slyší a zná alespoň jeden jazyk, rozumí, co říká.

#### Leť

*Transmutace 3. Stupně*

**Vyvolání:** 1 Akce

**Dosah:** dotyk

**Složky:** V, P, S (pero z křídla nějakého ptáka)

**Trvání:** Soustředění, až 10 minut

**Povolání:** Čaroděj, Černokněžník, Kouzelník

Dotkneš se tvora, který s tím souhlasí. Cíl získá po dobu Trvání kouzla Rychlost létání dvanáct sáhů. Když Kouzlo skončí a Cíl je stále ve vzduchu, spadne, pokud nemá možnost pád zastavit.

Pokud Sešleš toto Kouzlo s použitím Pozice 4. či vyššího Stupně, můžeš jako Cíl zvolit jednoho tvora navíc za každý Stupeň nad 3.

#### Magický kruh

*Vymítání 3. Stupně*

**Vyvolání:** 1 minuta

**Dosah:** 2 sáhy

**Složky:** V, P, S (svěcená voda nebo stříbrný a železný prášek v hodnotě alespoň 100 zlatých, které jsou Kouzlem spotřebovány)

**Trvání:** 1 hodina

**Povolání:** Černokněžník, Klerik, Kouzelník, Paladin

Vytvoříš Válec magické energie. Střed jeho základny má Výchozí bod na zemi v bodě, který vidíš v Dosahu kouzla. Poloměr základny jsou dva sáhy a výška Válce jsou čtyři sáhy. Všude tam, kde se Válec protíná s podlahou či jiným povrchem, se objeví svítící runy. Zvol jeden či více z následujících Typů tvorů: Běsi,

Elementálové, Nebešťané, Nemrtví nebo Víly. Kruh působí na tvora zvoleného Typu následujícími způsoby:

* Tvor nemůže dobrovolně vejít do kruhu nemagickými prostředky. Pokud se na to pokusí použít teleportaci nebo mimodimenzionální cestování, musí uspět v Záchranném hodu na Charisma.

* Tvor má Nevýhodu k hodům na Útok proti Cílům ve Válci.

* Cíle ve Válci nemůže tvor Posednout, Vystrašit ani Zmámit.

Při Sesílání můžeš určit, že magie Kouzla bude fungovat obráceným směrem. Zabrání tvorovi zvoleného Typu opustit Válec a chrání Cíle mimo něj.

Pokud Sešleš toto Kouzlo s použitím Pozice 4. či vyššího Stupně, Trvání kouzla se zvýší o jednu hodinu za každý Stupeň nad 3.

#### Maják naděje

*Vymítání 3. Stupně*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** Soustředění, až 1 minuta

**Povolání:** Klerik

Toto Kouzlo přináší naději a vitalitu. Zvol libovolný počet tvorů v Dosahu kouzla. Po dobu Trvání má každý Cíl Výhodu k Záchranným hodům na Moudrost, proti smrti a z každého efektu obnovy Výdrže si obnoví nejvyšší možný počet Bodů výdrže.

#### Mihotání

*Transmutace 3. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** 1 minuta

**Povolání:** Čaroděj, Kouzelník

Po dobu Trvání kouzla si na konci každého svého Tahu hoď 1k20. Když padne 11 či více, zmizíš ze své současné Sféry existence a objevíš se v Éterické sféře (pokud už v této Sféře při Seslání kouzla jsi, Kouzlo selže a Seslání se vyplýtvá). Na začátku tvého příštího Tahu (nebo při skončení Kouzla, pokud jsi zrovna v Éterické sféře) se vrátíš na volné místo dle své volby, které vidíš do dvou sáhů od místa tvého zmizení. Pokud není v dosahu žádné volné místo, objevíš se na nejbližším volném místě (zvoleném náhodně, pokud je více volných míst stejně blízko). Toto Kouzlo můžeš svou Akcí zrušit.

Zatímco jsi v Éterické sféře, vidíš a slyšíš svou původní Sféru v odstínech šedi, ale vidíš jen dvanáct sáhů daleko. Můžeš ovlivnit a být ovlivněn pouze ostatními tvory v Éterické sféře. Tvorové, kteří v ní nejsou, tě nedokážou vnímat ani s tebou interagovat, pokud pro to nemají schopnost.


#### Mluv s mrtvými

*Nekromancie 3. Stupně*

**Vyvolání:** 1 Akce

**Dosah:** 2 sáhy

**Složky:** V, P, S (žhavé kadidlo)

**Trvání:** 10 minut

**Povolání:** Bard, Klerik

Mrtvole, kterou zvolíš v Dosahu kouzla, udělíš napodobeninu života a inteligence a umožníš jí odpovědět na tebou položené otázky. Mrtvola stále musí mít ústa, nesmí být proměněna v Nemrtvého a nesměla být Cílem tohoto Kouzla v posledních deseti dnech.

Dokud Kouzlo neskončí, můžeš jí položit až pět otázek. Mrtvola zná pouze to, co věděla za svého života, a to včetně svého jazyka. Odpovědi jsou obvykle krátké, se skrytým významem nebo se opakují a mrtvola není nucena poskytnout pravdivou odpověď, pokud se k ní chováš nepřátelsky nebo tě pokládá za svého nepřítele. Toto Kouzlo vkládá do těla oživujícího ducha, ale nevrací do něj tvorovu duši. Mrtvola se tak nemůže dozvědět žádné nové informace, nedokáže pochopit nic, co se stalo od její smrti a nemůže ani spekulovat o budoucích událostech.

#### Mluv s rostlinami

*Transmutace 3. Stupně*

**Vyvolání:** 1 Akce

**Dosah:** Sesilatel (okruh 6 sáhů)

**Složky:** V, P

**Trvání:** 10 minut

**Povolání:** Bard, Druid, Hraničář

Rostliny v okruhu šesti sáhů zčásti oživíš a dáš jim omezené vnímání, schopnost s tebou komunikovat a přiměješ je poslouchat tvé prosté rozkazy. Rostlin se můžeš zeptat na události v oblasti Kouzla za poslední den, získat informace o tvorech, kteří prošli kolem, o počasí i o jiných okolnostech.

Po dobu Trvání kouzla můžeš také proměnit Těžký terén způsobený růstem rostlin (například houštím nebo podrostem) na normální nebo můžeš proměnit normální terén, v němž se rostliny vyskytují, na Těžký terén tím, že například přiměješ větve a popínavé rostliny, aby překážely tvým pronásledovatelům.

Rostliny můžou být na tvůj popud schopné provádět další činnosti, dle uvážení PH. Kouzlo rostlinám neumožňuje vykořenit a pohybovat se, ale můžou volně pohybovat větvemi, úponky a stébly.

Pokud je v oblasti rostlinný tvor, můžeš s ním komunikovat, jako byste měli společný jazyk, ale nezískáš možnost ho jakkoliv magicky ovlivnit.

Toto Kouzlo může způsobit, že rostliny stvořené pomocí Kouzla Zapletení uvolní svůj Zadržený cíl.

#### Mlžná podoba

*Transmutace 3. Stupně*

**Vyvolání:** 1 Akce

**Dosah:** dotyk

**Složky:** V, P, S (kousek gázy a pramínek kouře)

**Trvání:** Soustředění, až 1 hodina

**Povolání:** Čaroděj, Černokněžník, Kouzelník

Dotkneš se tvora, který s tím souhlasí, a spolu se vším, co drží a nese, ho na dobu Trvání kouzla přeměníš na mlžný oblak. Pokud jeho počet Bodů výdrže klesne na 0, Kouzlo skončí. Na nehmotného tvora Kouzlo nepůsobí.

Zatímco je Cíl v této podobě, jeho jediný způsob pohybu je létání Rychlostí dva sáhy za Kolo. Cíl může vstoupit na místo obsazené jiným tvorem, je Odolný vůči nemagickému Zásahu a má Výhodu k Záchranným hodům na Sílu, Obratnost a Odolnost. Může se protáhnout malými dírkami, úzkými otvory, a dokonce i sotva znatelnými trhlinami, ale kapaliny se vůči němu chovají jako pevné povrchy. Cíl nemůže spadnout a zůstane se vznášet ve vzduchu, i když je Omráčený nebo jinak Otřesený.

Zatímco má Cíl podobu mlžného oblaku, nemůže mluvit ani manipulovat předměty. Předměty, které držel nebo nesl, nemůže odložit, použít ani s nimi nijak jinak interagovat. Nemůže Útočit ani Sesílat kouzla.

#### Nezjistitelnost

*Vymítání 3. Stupně*

**Vyvolání:** 1 Akce

**Dosah:** dotyk

**Složky:** V, P, S (špetka diamantového prachu v hodnotě 25 zl vysypaná na Cíl, která je Kouzlem spotřebována)

**Trvání:** 8 hodin

**Povolání:** Bard, Hraničář, Kouzelník

Na dobu Trvání kouzla skryješ Cíl, kterého se dotkneš, před Věšteckou magií. Cílem může být tvor, který s tím souhlasí, nebo předmět, který není v žádném směru větší než dva sáhy. Cíl se nedá Zacílit Věšteckou magií ani vnímat pomocí magických sledovacích prostředků.

#### Obrození

*Nekromancie 3. Stupně*

**Vyvolání:** 1 Akce

**Dosah:** dotyk

**Složky:** V, P, S (diamanty v hodnotě 300 zl, které jsou Kouzlem spotřebovány)

**Trvání:** ihned

**Povolání:** Klerik, Paladin

Dotkneš se tvora, který zemřel v průběhu poslední minuty. Tento tvor se vrátí k životu s 1 Bodem výdrže. Kouzlo nedokáže oživit tvora, který zemřel stářím, ani nedokáže obnovit chybějící části těla.

#### Ohnivá koule

*Zaklínání 3. Stupně*

**Vyvolání:** 1 Akce

**Dosah:** 30 sáhů

**Složky:** V, P, S (drobná kulička z netopýřího guana a síry)

**Trvání:** ihned

**Povolání:** Čaroděj, Kouzelník

Z tvého ukazováčku blýskne jasná šmouha do Výchozího bodu, který zvolíš v rámci Dosahu, a v něm s tichým zaburácením rozkvete do ohnivého výbuchu. Každý tvor v Kouli o poloměru čtyři sáhy se středem v daném bodě musí uspět v Záchranném hodu na Obratnost, jinak utrpí Ohnivý zásah za 8k6 Bodů výdrže, při úspěchu za polovinu.

Oheň se šíří kolem rohů a v oblasti zapaluje hořlavé předměty, které nikdo nedrží ani nenese.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k6 Bodů výdrže za každý Stupeň nad 3.

#### Ochrana před energií

*Vymítání 3. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** Soustředění, až 1 hodina

**Povolání:** Čaroděj, Druid, Hraničář, Klerik, Kouzelník

Tvor, kterého se dotkneš a který s tím souhlasí, je po dobu Trvání kouzla Odolný vůči jednomu Typu zásahu dle tvé volby: Bleskové, Hromové, Chladné, Kyselinové nebo Ohnivé.

#### Páchnoucí oblak

*Vyvolávání 3. Stupně*

**Vyvolání:** 1 Akce

**Dosah:** 18 sáhů

**Složky:** V, P, S (shnilé vejce nebo pár listů kapsovce)

**Trvání:** Soustředění, až 1 minuta

**Povolání:** Bard, Čaroděj, Kouzelník

Vytvoříš oblačnou Kouli žlutých, odporných výparů o poloměru čtyři sáhy se středem ve Výchozím bodě v Dosahu kouzla. Oblak se šíří kolem rohů, jeho oblast je Hustě zahalená a setrvává ve vzduchu po dobu Trvání kouzla.

Každý tvor, který je zcela v oblaku na začátku svého Tahu, musí uspět v Záchranném hodu na Odolnost proti Jedu, jinak stráví v daném Tahu svou Akci zvracením a potácením se. Tvorové, kteří nemusí dýchat nebo jsou Imunní vůči Jedu, v tomto Záchranném hodu automaticky uspějí.

Mírný vítr (o rychlosti alespoň 15 km (deset mil) za hodinu) rozfouká oblak za čtyři Kola. Silný vítr (o rychlosti alespoň 30 km (dvacet mil) za hodinu) rozfouká Páchnoucí oblak za jedno Kolo.

#### Poselství

*Zaklínání 3. Stupně*

**Vyvolání:** 1 Akce

**Dosah:** Neomezený

**Složky:** V, P, S (kousek jemného měděného drátku)

**Trvání:** 1 Kolo

**Povolání:** Bard, Klerik, Kouzelník

Tvorovi, kterého znáš, pošleš krátkou zprávu o maximální délce dvaceti pěti slov. Tvor slyší zprávu ve své hlavě, pokud tě zná, poznává tě jako odesílatele a může okamžitě stejným způsobem odpovědět. Kouzlo umožňuje tvorům s Hodnotou inteligence alespoň 1 porozumět tvé zprávě.

Můžeš poslat zprávu na libovolnou vzdálenost, a dokonce i do jiných Sfér existence, ale pokud je Cíl v jiné Sféře existence než ty, je 5% šance (1 na 1k20), že zpráva nedorazí.

#### Protikouzlo

*Vymítání 3. Stupně*

**Vyvolání:** 1 Reakce, kterou provedeš, když vidíš tvora do 12 sáhů od tebe Sesílat kouzlo

**Dosah:** 12 sáhů

**Složky:** P

**Trvání:** ihned

**Povolání:** Čaroděj, Černokněžník, Kouzelník

Pokusíš se přerušit tvora v procesu Sesílání kouzla. Pokud tvor Sesílá kouzlo z Pozice 3. či nižšího Stupně, Kouzlo selže a nemá žádný účinek. Pokud Sesílá kouzlo z Pozice 4. či vyššího Stupně, hoď si na Ověření své Sesílací vlastnosti. SO je rovno 10 + Stupeň použité Pozice. Pokud uspěješ, tvorovo Kouzlo selže a nemá žádný účinek.

Pokud Sešleš toto Kouzlo s použitím Pozice 4. či vyššího Stupně, přerušované Kouzlo nemá žádný účinek, pokud je Sesíláno z Pozice stejného nebo nižšího Stupně, než je Stupeň tebou použité Pozice.

#### Přístřešek

*Zaklínání 3. Stupně (Rituál)*

**Vyvolání:** 1 minuta

**Dosah:** Sesilatel (polokoule o poloměru 2 sáhy)

**Složky:** V, P, S (křišťálový korálek)

**Trvání:** 8 hodin

**Povolání:** Bard, Kouzelník

Kolem tebe a nad tebou vyvstane nehybná Kopule síly o poloměru dva sáhy a zůstane stát po dobu Trvání. Kouzlo skončí, když opustíš oblast jeho působení. Společně s tebou se do kopule vejde devět Středních či menších tvorů. Kouzlo selže, pokud jeho oblast zahrnuje většího tvora nebo víc než devět tvorů. Tvorové a předměty, kteří byli v prostoru kopule v době Sesílání tohoto Kouzla, se skrz ni můžou volně pohybovat. Všem ostatním tvorům a předmětům Kouzlo v projití skrz kopuli zabrání. Kouzla a jiné magické účinky se nemůžou rozšířit skrz kopuli, ani je přes ni nelze Seslat. Atmosféra uvnitř oblasti je nezávisle na venkovním počasí příjemná a suchá.

Dokud Kouzlo neskončí, můžeš přikázat vnitřku, aby v něm bylo šero nebo tma. Kopule je průhledná zevnitř, ale zvnějšku je neprůsvitná a má barvu podle tvé volby.

*Pozn. – Původní název: V 5E je toto Kouzlo známé jako „něčí" chatka a něčí jméno začíná na „L".*

#### Přízrační strážci

*Vyvolávání 3. Stupně*

**Vyvolání:** 1 Akce

**Dosah:** Sesilatel (poloměr 3 sáhy)

**Složky:** V, P, S (Svatý symbol)

**Trvání:** Soustředění, až 10 minut

**Povolání:** Klerik

Přivoláš přízraky, aby tě chránily. Po dobu Trvání kouzla kolem tebe poletují do vzdálenosti tří sáhů. Pokud máš Dobré nebo Neutrální přesvědčení, mají přízračnou podobu Andělů nebo Víl (dle tvé volby). Pokud máš Zlé přesvědčení, vypadají jako Běsi. Když Sesíláš toto Kouzlo, můžeš určit libovolné množství tvorů, které vidíš, na které Kouzlo nebude působit.

Ovlivněný tvor musí v oblasti utratit za jeden sáh Pohybu dvojnásobné množství Rychlosti (např. jeden sáh Pohybu v Těžkém terénu bude stát čtyři sáhy Rychlosti). Když tvor během svého Tahu poprvé vstoupí do oblasti působení nebo v ní svůj Tah začne, musí uspět v Záchranném hodu na Moudrost, jinak utrpí buď Zářivý zásah za 3k8 Bodů výdrže (pokud máš Dobré nebo Neutrální přesvědčení), nebo Nekrotický zásah za 3k8 Bodů výdrže (pokud máš Zlé přesvědčení). Když v Záchranném hodu uspěje, utrpí pouze poloviční Zásah.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k8 Bodů výdrže za každý Stupeň nad 3.

#### Přízračný oř

*Iluze 3. Stupně (Rituál)*

**Vyvolání:** 1 minuta

**Dosah:** 6 sáhů

**Složky:** V, P

**Trvání:** 1 hodina

**Povolání:** Kouzelník

Na zemi se na volném místě, které zvolíš v Dosahu kouzla, objeví Velký, napůl opravdový tvor, který vypadá jako kůň a jehož vzhled odpovídá tvému přání. Tvor se zjeví i se sedlem, udidlem a uzdou. Jakékoliv vybavení vytvořené Kouzlem zmizí v obláčku kouře, pokud je odneseno dál než dva sáhy od oře.

Po dobu Trvání kouzla můžeš ty nebo tvor, kterého určíš, na oři jezdit. Oř používá statistiky jezdeckého koně, ale jeho Rychlost je dvacet sáhů a může cestovat 15 km (deset mil) za hodinu Normálním, nebo 19,5 km (třináct mil) Rychlým tempem. (Při použití cestovního systému Bodů pohybu umožní utratit 2 Body pohybu za hodinu.) Když Kouzlo skončí, oř pozvolna zmizí a jezdec má jednu minutu na sesednutí. Kouzlo skončí, pokud použiješ Akci na jeho zrušení nebo když je oř úspěšně Zasažen.

#### Rozptyl magii

*Vymítání 3. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** ihned

**Povolání:** Bard, Čaroděj, Černokněžník, Druid, Klerik, Kouzelník, Paladin

Zvol jednoho tvora, předmět nebo magický účinek v rámci Dosahu kouzla. Všechna Kouzla, která na Cíl působí a která byla Seslána z Pozice 3. a nižšího Stupně, skončí automaticky – všechna Kouzla Seslaná z vyšší Pozice skončí, pokud proti nim uspěješ v Ověření své Sesílací vlastnosti se SO 10 + Stupeň působícího Kouzla.

Pokud Sešleš toto Kouzlo s použitím Pozice 4. či vyššího Stupně, automaticky ukončíš účinky každého Kouzla působícího na Cíl, které bylo Sesláno z Pozice stejného nebo nižšího Stupně, než je Stupeň tebou použité Pozice.

#### Růst rostlin

*Transmutace 3. Stupně*

**Vyvolání:** 1 Akce nebo 8 hodin

**Dosah:** 30 sáhů

**Složky:** V, P

**Trvání:** ihned

**Povolání:** Bard, Druid, Hraničář

Toto Kouzlo dodá rostlinám v určité oblasti vitalitu. Jsou dvě možnosti použití tohoto Kouzla, buď s krátkodobým, nebo s dlouhodobým účinkem.

Pokud toto Kouzlo Sešleš použitím jedné Akce, zvol Výchozí bod v Dosahu kouzla. V okruhu o poloměru dvacet sáhů se nadměrně urychlí růst všech normálních rostlin a podrost zhoustne a zaroste. Tvor, který oblastí prochází, musí utratit čtyři sáhy Rychlosti za každý jeden sáh Pohybu. Z oblasti účinku Kouzla můžeš vyjmout jedno nebo více míst libovolné velikosti, na které Kouzlo nebude účinkovat.

Pokud Kouzlo Sesíláš osm hodin, zúrodníš půdu. Všechny rostliny v okruhu o poloměru půl míle kolem Výchozího bodu v Dosahu se na jeden rok zúrodní a sklidí se z nich dvakrát více plodin než normálně.

#### Rychlost

*Transmutace 3. Stupně*

**Vyvolání:** 1 Akce

**Dosah:** 6 sáhů

**Složky:** V, P, S (kořen lékořice lysé)

**Trvání:** Soustředění, až 1 minuta

**Povolání:** Čaroděj, Kouzelník

Zvol tvora, kterého vidíš v Dosahu kouzla a který s tím souhlasí. Jeho Rychlost se po dobu Trvání kouzla zdvojnásobí, získá Bonus +2 k OČ, Výhodu k Záchranným hodům na Obratnost a v každém svém Tahu získá jednu další Akci. Tato Akce se dá použít pouze k provedení Akce Odpoutání, Použití předmětu, Skrytí, Běh nebo Útok (jen jeden Útok zbraní).

Když Kouzlo skončí, tvora zasáhne vlna otupělosti. Jakýkoliv další Pohyb nebo Akce bude moci provádět až po skončení svého následujícího Tahu.

#### Sejmi Kletbu

*Vymítání 3. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** ihned

**Povolání:** Černokněžník, Klerik, Kouzelník, Paladin

Tvým dotykem se ukončí všechny Kletby působící na jednoho tvora či předmět. Pokud je Kouzlo Sesláno na Prokletý kouzelný předmět, jeho Kletba zůstane, ale Kouzlo přeruší vlastníkovo Sladění s předmětem, takže ho bude moct sundat či odložit.

#### Slídivé oko

*Vyvolávání 3. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** Soustředění, až 1 minuta

**Povolání:** Černokněžník

Na volném místě dle tvé volby otevřeš prostorovou Trhlinu k mocnému a zvědavému stvoření, které začne studovat vše v Kuželu čtyři sáhy ve směru podle tvé volby a s počátkem v bodě Trhliny.

Oko na vše uvnitř Kuželu telepaticky promlouvá nesrozumitelným jazykem. Všichni tvorové, kteří jsou v oblasti účinku, když se Trhlina objeví, poprvé do ní během svého Tahu vstoupí nebo v ní skončí svůj Tah, musí uspět v Záchranném hodu na Inteligenci, jinak utrpí Psychický zásah za 2k10 Bodů výdrže a jsou do začátku svého příštího Tahu Omráčení. Při úspěchu utrpí poloviční Zásah a Omráčení nejsou. Pokud nějaký tvor stojí v oblasti účinku, může oko napadnout. Oko má OČ 15, 25 Bodů výdrže a je Imunní vůči Psychickým zásahům, avšak automaticky selže ve všech Záchranných hodech. Pokud jeho Body výdrže klesnou na 0, oko samo uzavře Trhlinu a Kouzlo ukončí.

Z oblasti mimo Kužel je Trhlina poloprůhledná a poskytuje poloviční kryt.

#### Splyň s kamenem

*Transmutace 3. Stupně (Rituál)*

**Vyvolání:** 1 Akce

**Dosah:** dotyk

**Složky:** V, P

**Trvání:** 8 hodin

**Povolání:** Druid, Klerik

Pomocí svého Pohybu se vnoříš do kamenného předmětu nebo povrchu v bodě, ve kterém se ho můžeš dotknout a splyneš s ním po dobu Trvání kouzla i se vším svým vybavením. Předmět či povrch musí být dost velký, aby dokázal plně pojmout tvé tělo.

Nic z tebe nebude viditelné ani odhalitelné nemagickými smysly. Po dobu Trvání kouzla, kdy splýváš s kamenem, nevidíš, co se děje venku, a máš Nevýhodu ke všem hodům na Moudrost (Vnímání), které si hodíš na zaslechnutí venkovních zvuků. Během této doby si uvědomuješ plynutí času a můžeš na sebe Sesílat kouzla. Pomocí svého Pohybu můžeš kámen v místě vstupu opustit a Kouzlo tak ukončit, jinak se hýbat nemůžeš.

Drobná fyzická poškození kamene ti neublíží, ale jeho částečné zničení nebo změna tvaru (do rozsahu, do kterého se už nevejdeš) tě vypudí a způsobí ti Drtivý zásah za 6k6 Bodů výdrže. Úplné zničení kamene (nebo proměna do jiného materiálu) tě vypudí a způsobí ti Drtivý zásah za 50 Bodů výdrže. Po vypuzení spadneš na volné místo, které je nejblíže bodu vstupu do kamene.

#### Strach

*Iluze 3. Stupně*

**Vyvolání:** 1 Akce

**Dosah:** Sesilatel (Kužel 6 sáhů)

**Složky:** V, P, S (bílé pero nebo slepičí srdce)

**Trvání:** Soustředění, až 1 minuta

**Povolání:** Bard, Čaroděj, Černokněžník, Kouzelník

V myslích tvorů vytvoříš přízračný obraz jejich nejhorších obav. Každý tvor v Kuželu o velikosti šest sáhů musí uspět v Záchranném hodu na Moudrost, jinak pustí vše, co drží, a stane se po dobu Trvání kouzla Vystrašeným.

Když je tvor Vystrašený tímto Kouzlem, musí v každém svém Tahu provést Akci Běh a vzdálit se co nejbezpečnější a nejkratší cestou co nejdál od tebe. Pokud skončí svůj Tah na místě, ze kterého na tebe nemá výhled, může si hodit Záchranný hod na Moudrost znovu. Pokud uspěje, Kouzlo pro něj skončí.

#### Strážný znak

*Vymítání 3. Stupně*

**Vyvolání:** 1 hodina

**Dosah:** dotyk

**Složky:** V, P, S (kadidlo a diamantový prach v hodnotě alespoň 200 zl, které jsou Kouzlem spotřebovány)

**Trvání:** do Rozptýlení nebo spuštění

**Povolání:** Bard, Klerik, Kouzelník

Při Sesílání tohoto Kouzla vyryješ nebo nakreslíš znak na povrch (stůl, podlahu, zeď...) nebo do předmětu, který lze zavřít a znak tím ukrýt (do Knihy, Svitku, Truhly...). Znak na povrchu může pokrývat oblast s průměrem až dva sáhy. Předmět se Strážným znakem se nesmí vzdálit více než dva sáhy od místa Seslání kouzla, jinak znak zmizí a Kouzlo skončí. Strážný znak je téměř neviditelný a jeho objevení vyžaduje úspěšný hod na Inteligenci (Pátrání) proti tvému SO Záchrany kouzla.

Když toto Kouzlo Sesíláš, určíš, co znak spustí. Pro znaky umístěné na povrch patří mezi nejtypičtější spouštěče dotyk nebo stoupnutí na něj, přemístění předmětu, který znak zakrývá, přiblížení se do jisté vzdálenosti od znaku nebo manipulování s objektem, na kterém je Strážný znak umístěn. Pro Strážné znaky umístěné do předmětu patří mezi nejtypičtější spouštěče otevření předmětu, přiblížení se do jisté vzdálenosti od předmětu nebo pohled na symbol či jeho přečtení. Jakmile se Strážný znak spustí, toto Kouzlo skončí.

Spouštěč můžeš dále upravit tak, aby se Kouzlo aktivovalo pouze za určitých podmínek nebo podle fyzikálních vlastností (jako je například výška či hmotnost), Typu tvora (strážný znak může být například nastaven, aby působil jen na Ohnivé trpaslíky či Zrůdy) či Přesvědčení. Můžeš také nastavit podmínky pro tvory, kteří znak nespustí, například pro ty, kteří vysloví určité heslo.

Když znak vyrýváš, zvol buď Výbušné runy, nebo Znak Kouzla:

**Výbušné runy.** Když se znak spustí, vybuchne magickou energií v Kouli o poloměru čtyři sáhy se středem ve znaku. Koule se šíří kolem rohů. Každý tvor v oblasti musí uspět v Záchranném hodu na Obratnost, jinak utrpí podle tvé volby při tvorbě znaku Bleskový, Hromový, Chladný, Kyselinový nebo Ohnivý zásah za 5k8 Bodů výdrže, při úspěchu za polovinu.

**Znak Kouzla.** Do znaku můžeš uložit Připravené kouzlo 3. či nižšího Stupně, které Sešleš jako součást tvorby Znaku. Kouzlo musí Cílit na jednoho tvora nebo oblast. Ukládané Kouzlo nemá při tvorbě Znaku žádný efekt – uloží se do něj a Sešle se, až když se Znak spustí. Pokud má Kouzlo Cíl, Zacílí tvora, který znak spustil. Pokud Kouzlo ovlivňuje oblast, pak má oblast účinku střed v tomto tvorovi. Pokud Kouzlo přivolává nepřátelské tvory nebo vytváří zraňující předměty či pasti, objeví se co nejblíže narušiteli a zaútočí na něj. Pokud Kouzlo vyžaduje Soustředění, vydrží do konce své plné doby Trvání.

Pokud Sešleš toto Kouzlo s použitím Pozice 4. či vyššího Stupně, zvýší se síla Zásahu Výbušných run o 1k8 Bodů výdrže za každý Stupeň nad 3. Pokud vytvoříš Znak Kouzla, můžeš v něm uložit jakékoliv Kouzlo stejného nebo nižšího Stupně, jako je Stupeň pozice, kterou použiješ pro Strážný znak.

#### Stvoř jídlo a vodu

*Vyvolávání 3. Stupně*

**Vyvolání:** 1 Akce

**Dosah:** 6 sáhů

**Složky:** V, P

**Trvání:** ihned

**Povolání:** Klerik, Paladin

Na zemi nebo v nádobách v Dosahu vytvoříš 22,5 kg (45 liber) jídla a 120 litrů (30 galonů) vody, které vydrží až patnácti Humanoidům nebo pěti jízdním zvířatům 24 hodin. Jídlo je mdlé, ale výživné, a pokud není snědeno do 24 hodin, zkazí se. Voda je čistá a nekazí se.

#### Stvoř Nemrtvého

*Nekromancie 3. Stupně*

**Vyvolání:** 1 minuta

**Dosah:** 2 sáhy

**Složky:** V, P, S (kapka krve, kousek těla a špetka kostní moučky)

**Trvání:** ihned

**Povolání:** Klerik, Kouzelník

Toto Kouzlo vytvoří Nemrtvého služebníka. Zvol hromádku kostí nebo mrtvolu Středního nebo Malého humanoida v Dosahu. Tvé Kouzlo naplní Cíl falešnou napodobeninou života a oživí ho jako Nemrtvého tvora. Pokud zvolíš kosti, stane se z nich Kostlivec, pokud zvolíš mrtvolu, stane se z ní Zombie (PH ti řekne jejich herní statistiky).

V každém svém Tahu můžeš pomocí Bonusové akce mentálně udělit rozkaz libovolnému tvorovi, kterého máš oživeného tímto Kouzlem, pokud je do dvanácti sáhů od tebe (pokud máš pod svou kontrolou několik tvorů, můžeš udělit rozkaz jen některým z nich či všem najednou, přičemž každému udělíš stejný rozkaz). Určíš, jakou Akci tvor vykoná a kam se ve svém příštím Tahu pohne, nebo mu můžeš vydat obecný rozkaz, například aby hlídal konkrétní místnost nebo chodbu. Pokud mu žádný rozkaz neudělíš, tvor se bude jen bránit proti nepřátelským tvorům. Jakmile udělíš rozkaz, tvor se ho snaží plnit, dokud činnost nedokončí.

Tvor je pod tvou kontrolou 24 hodin a poté tebou vydané rozkazy plnit přestane. K udržení kontroly na dalších 24 hodin na něj musíš Seslat toto Kouzlo znovu, dříve než uplyne aktuální 24hodinový interval. Takovéto použití Kouzla opětovně uplatní tvou kontrolu až nad čtyřmi tvory, které máš tímto Kouzlem oživené, místo aby oživilo jednoho nového.

Pokud Sešleš toto Kouzlo s použitím Pozice 4. či vyššího Stupně, oživíš nebo opětovně uplatníš svou kontrolu nad dvěma dalšími Nemrtvými tvory za každý Stupeň nad 3. Každý tvor musí vzejít z jiné mrtvoly nebo hromádky kostí.

#### Svolej blesky

*Vyvolávání 3. Stupně*

**Vyvolání:** 1 Akce

**Dosah:** 24 sáhů

**Složky:** V, P

**Trvání:** Soustředění, až 10 minut

**Povolání:** Druid

V bodě, který vidíš v Dosahu kouzla přímo nad sebou, se objeví bouřkový mrak ve tvaru Válce s poloměrem dvanáct sáhů, výškou dva sáhy a středem v daném bodě. Kouzlo selže, pokud nevidíš bod ve vzduchu, kde by se bouřkový mrak mohl objevit (například pokud jsi v místnosti, která mrak nepojme).

Při Sesílání tohoto Kouzla zvol Výchozí bod, který vidíš v Dosahu kouzla. Do tohoto bodu udeří z mraku blesk. Každý tvor do jednoho sáhu od daného bodu musí uspět v Záchranném hodu na Obratnost, jinak utrpí Zásah bleskem za 3k10 Bodů výdrže, při úspěchu za polovinu. Dokud Kouzlo neskončí, můžeš v každém svém Tahu použít svou Akci ke svolání dalšího blesku tímto způsobem a udeřit do stejného, nebo jiného místa.

Pokud se při Seslání tohoto Kouzla nacházíš pod širým nebem za bouřkových podmínek, místo nového mraku ti Kouzlo dá kontrolu nad bouřkou a hodnota Zásahů se zvýší o 1k10.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k10 Bodů výdrže za každý Stupeň nad 3.

#### Upíří dotyk

*Nekromancie 3. Stupně*

**Vyvolání:** 1 Akce

**Dosah:** Sesilatel

**Složky:** V, P

**Trvání:** Soustředění, až 1 minuta

**Povolání:** Černokněžník, Kouzelník

Dotyk tvé stínem ovinuté ruky umí nasát životní sílu ostatních a obnovit jí tvou vlastní vitalitu. Hoď si na Útok na blízko kouzlem proti tvorovi ve tvém Dosahu. Při zásahu utrpí Cíl Nekrotický zásah za 3k6 Bodů výdrže a ty si obnovíš Body výdrže rovné polovině Hodnoty tohoto Zásahu. Tento Útok můžeš zopakovat jako Akci v každém svém Tahu, dokud Kouzlo neskončí.

Pokud Sešleš toto Kouzlo s použitím Pozice 4. či vyššího Stupně, Zásah se zvýší o 1k6 Bodů výdrže za každý Stupeň nad 3.

#### Uvrhni Kletbu

*Nekromancie 3. Stupně*

**Vyvolání:** 1 Akce

**Dosah:** dotyk

**Složky:** V, P

**Trvání:** Soustředění, až 1 minuta

**Povolání:** Bard, Klerik, Kouzelník

Dotkneš se tvora a ten musí uspět v Záchranném hodu na Moudrost, jinak se stane po dobu Trvání kouzla Prokletým. Když Sesíláš toto Kouzlo, zvol povahu Kletby z následujících možností:

* Zvol jednu Vlastnost. Zatímco je Cíl Prokletý, má Nevýhodu k hodům a Záchranným hodům na tuto Vlastnost.

* Zatímco je Cíl Prokletý, má Nevýhodu k hodům na Útok proti tobě.

* Zatímco je Cíl Prokletý, musí si na začátku každého svého Tahu hodit Záchranný hod na Moudrost. Pokud neuspěje, nic neudělá a vyplýtvá svou Akci v tomto Tahu.

* Zatímco je Cíl Prokletý, tvé Útoky a Kouzla mu způsobí dodatečný Nekrotický zásah za 1k8 Bodů výdrže.

Kouzlo Sejmi Kletbu tento efekt ukončí. Dle úvahy PH si můžeš zvolit jiný efekt Kletby, ale neměl by být mocnější než ty popsané výše. Průvodce hrou má konečné slovo ohledně toho, jaký efekt je možný a jaký ne.

Pokud Sešleš toto Kouzlo s použitím Pozice 4. Stupně, Trvání je Soustředění, až deset minut. Při použití Pozice 5. či 6. Stupně je Trvání osm hodin. Při použití Pozice 7\. či 8. Stupně je Trvání 24 hodin. Při použití Pozice 9. Stupně je Trvání do Rozptýlení. Použití Pozice kouzla 5. či vyššího Stupně poskytuje Trvání, které nevyžaduje Soustředění.

#### Velký obraz

*Iluze 3. Stupně*

**Vyvolání:** 1 Akce

**Dosah:** 24 sáhů

**Složky:** V, P, S (kousek ovčího rouna)

**Trvání:** Soustředění, až 10 minut

**Povolání:** Bard, Čaroděj, Černokněžník, Kouzelník

Vytvoříš obraz předmětu, tvora nebo jiného viditelného jevu, který není větší než Krychle o hraně čtyři sáhy. Obraz se objeví ve Výchozím bodě, který vidíš v Dosahu kouzla a vydrží po dobu jeho Trvání. Obraz vypadá zcela reálně včetně zvuku, pachu a teploty příslušné zobrazované věci, nicméně intenzita žádného z vjemů nedostačuje ke způsobení žádného typu Zásahu.

Dokud jsi v Dosahu iluze, můžeš pomocí své Akce způsobit, že se obraz pohne na libovolné jiné místo v Dosahu. Když obraz mění svou polohu, můžeš měnit jeho vzhled tak, aby pohyb obrazu vypadal přirozeně. Pokud například vytvoříš obraz tvora a budeš s ním pohybovat, může vypadat, jako by během pohybu kráčel. Obdobně můžeš způsobit, aby iluze vydávala různé zvuky v různou dobu, dokonce ji můžeš nechat vést i rozhovor.

Fyzická interakce s obrazem prozradí, že jde o iluzi, neboť jím prochází věci. Pokud tvor použije svou Akci k pozornému prohlédnutí si obrazu, dokáže úspěšným hodem na Inteligenci (Pátrání) proti tvému SO Záchrany kouzla určit, že jde o iluzi. V tom případě může vidět skrz obraz a ostatní smyslové vlastnosti obrazu se pro něj stanou mdlými.

Pokud Sešleš toto Kouzlo s použitím Pozice 6. či vyššího Stupně, bude Kouzlo trvat do Rozptýlení a nemusíš se na něj Soustředit.

#### Větrná zeď

*Zaklínání 3. Stupně*

**Vyvolání:** 1 Akce

**Dosah:** 24 sáhů

**Složky:** V, P, S (malinký vějířek a pero ptáka exotického původu)

**Trvání:** Soustředění, až 1 minuta

**Povolání:** Druid, Hraničář

Z Výchozího bodu, který zvolíš v Dosahu kouzla, vyvstane na dobu Trvání kouzla ze země zeď silného větru. Zeď můžeš vyvolat až deset sáhů dlouhou, tři sáhy vysokou a 30 cm (jednu stopu) tlustou. Můžeš jí dát jakýkoliv tvar, ale musí tvořit jednu celistvou trasu podél země.

Když se zeď objeví, každý tvor v její oblasti musí uspět v Záchranném hodu na Sílu, jinak utrpí Drtivý zásah za 3k8 Bodů výdrže, při úspěchu za polovinu. Silný vítr drží mlhu, kouř a jiné plyny na uzdě. Malí nebo menší létající tvorové či předměty zdí neproletí. Volné lehké věci vzlétávají ve zdi vzhůru. Šípy, Šipky do Kuše a jiné obyčejné střely vystřelené na Cíl za zdí se vychýlí vzhůru a automaticky minou. (Zeď neovlivní balvany vržené Obry či obléhacími stroji nebo jiné podobně těžké střely.) Tvorové v plynné podobě nemůžou zdí projít.

#### Vodní dech

*Transmutace 3. Stupně (Rituál)*

**Vyvolání:** 1 Akce

**Dosah:** 6 sáhů

**Složky:** V, P, S (krátký rákos nebo kus stébla)

**Trvání:** 24 hodin

**Povolání:** Čaroděj, Druid, Hraničář, Kouzelník

Toto Kouzlo dá až deseti tvorům, kteří s tím souhlasí a které vidíš v Dosahu kouzla, schopnost dýchat po dobu Trvání pod vodou. Ovlivnění tvorové si uchovají i svůj normální způsob dýchání.

#### Vyvolej zvířata

*Vyvolávání 3. Stupně*

**Vyvolání:** 1 Akce

**Dosah:** 12 sáhů

**Složky:** V, P

**Trvání:** Soustředění, až 1 hodina

**Povolání:** Druid, Hraničář

Přivoláš Vílí duchy. Ti na sebe vezmou zvířecí podoby a objeví se na volných místech, která vidíš v Dosahu kouzla. Zvol jednu z následujících možností pro to, co se objeví:

* Jedno Zvíře s Nebezpečností 2 či méně.

* Dvě Zvířata s Nebezpečností 1 či méně.

* Čtyři Zvířata s Nebezpečností 1/2 či méně.

* Osm Zvířat s Nebezpečností 1/4 či méně.

Každé přivolané zvíře se současně považuje za Vílu a zmizí, když mu Body výdrže klesnou na 0 nebo když Kouzlo skončí.

Přivolaná zvířata jsou přátelská vůči tobě a tvým společníkům. Hoď za přivolaná zvířata (jako skupinu) na Iniciativu, ve které budou mít své vlastní Tahy. Poslechnou jakýkoliv slovní rozkaz, který jim udělíš (Akce není potřeba). Pokud jim žádný rozkaz neudělíš, budou se jen bránit proti nepřátelským tvorům, ale jinak neudělají nic.

PH ti řekne statistiky přivolaných tvorů.

Pokud Sešleš toto Kouzlo s použitím Pozice určitého vyššího Stupně, zvolíš jednu z výše uvedených přivolávacích možností, ale objeví se více tvorů: při použití Pozice 5. či 6. Stupně dvakrát tolik, při použití Pozice 7. či 8. Stupně třikrát tolik a při použití Pozice 9. Stupně čtyřikrát tolik.

#### Zkřivení prostoru

*Transmutace 3. Stupně*

**Vyvolání:** 1 Akce

**Dosah:** 12 sáhů

**Složky:** V, P, S (papír popsaný matematickými výpočty)

**Trvání:** Soustředění, až 1 minuta

**Povolání:** Čaroděj, Černokněžník, Kouzelník

Z Výchozího bodu v Dosahu kouzla vyvstane Krychle o hraně osm sáhů, deformující prostor, který obsáhne. Každý tvor, který v Krychli začne svůj Tah, musí uspět v Záchranném hodu na Moudrost, jinak mu dezorientace způsobí Psychický zásah za 2k6 Bodů výdrže a jeho Rychlost klesne až do konce jeho Tahu na polovinu (zaokrouhleno dolů). Při úspěchu utrpí poloviční Zásah a jeho Rychlost se nezmění. Každý tvor, který v Krychli skončí svůj Tah, pak musí uspět v Záchranném hodu na Sílu, jinak mu deformace prostoru způsobí Drtivý zásah za 2k6 Bodů výdrže a pohne s ním o 1k4 sáhů směrem ke středu základny Krychle – pokud se v cestě střetne s překážkou, zastaví se o ni. Při úspěchu utrpí poloviční Zásah a posunut není.

Oblast v Krychli se stane Těžkým terénem. Tvorové uvnitř mají Nevýhodu ke všem Útokům na dálku a Nevýhodu mají i všechny Útoky na dálku na tyto tvory.

Pokud Sešleš toto Kouzlo s použitím Pozice 4. či vyššího Stupně, Psychický i Drtivý zásah se zvýší o 1k6 Bodů výdrže za každý Stupeň nad 3.


#### Zmrzlý déšť

*Vyvolávání 3. Stupně*

**Vyvolání:** 1 Akce

**Dosah:** 30 sáhů

**Složky:** V, P, S (špetka prachu a pár kapek vody)

**Trvání:** Soustředění, až 1 minuta

**Povolání:** Čaroděj, Druid, Kouzelník

Ve Válci s poloměrem osm sáhů, výškou čtyři sáhy a středem ve Výchozím bodě, který zvolíš v Dosahu kouzla, padá až do konce Trvání kouzla mrznoucí déšť se sněhem. Oblast je Hustě zahalená a nekryté plameny v ní jsou uhašeny. Zem v oblasti pokryje hladký led, čímž se z ní stane Těžký terén. Když tvor poprvé ve svém Tahu vstoupí do oblasti ovlivněné tímto Kouzlem nebo v ní začne svůj Tah, musí uspět v Záchranném hodu na Obratnost, jinak upadne na zem a stane se Ležícím.

Zmrzlý déšť narušuje Soustředění. Pokud se tvor v oblasti Kouzla Soustředí, musí uspět v Záchranném hodu na Odolnost proti tvému SO Záchrany kouzla, jinak se jeho Soustředění přeruší.

#### Zpomalení

*Transmutace 3. Stupně*

**Vyvolání:** 1 Akce

**Dosah:** 24 sáhů

**Složky:** V, P, S (kapka melasy)

**Trvání:** Soustředění, až 1 minuta

**Povolání:** Čaroděj, Kouzelník

Vybereš až šest tvorů nacházejících se v Krychli o hraně osm sáhů v Dosahu kouzla a změníš pro ně plynutí času. Každý Cíl musí uspět v Záchranném hodu na Moudrost, jinak je tímto Kouzlem po dobu jeho Trvání ovlivněn.

Rychlost ovlivněného tvora se zmenší na polovinu (zaokrouhleno dolů), utrpí Postih – -2 k OČ a k Záchranným hodům na Obratnost a nemůže použít Reakce. Ve svém Tahu může použít buď Akci, nebo Bonusovou akci – ne obojí. Bez ohledu na své schopnosti či Kouzelné předměty nemůže během svého Tahu provést více než jeden Útok na blízko nebo na dálku.

Pokud se tvor pokusí Seslat kouzlo s dobou Vyvolání jedna Akce, hoď 1k20. Pokud padne 11 nebo více, Kouzlo začne působit až v jeho příštím Tahu a tvor musí použít svou Akci v daném Tahu k dokončení Kouzla. Pokud nemůže, Kouzlo se vyplýtvá.

Tvor, na kterého toto Kouzlo působí, si hodí další Záchranný hod na Moudrost na konci každého svého Tahu, a pokud uspěje, účinek Kouzla pro něj skončí.





<!--stackedit_data:
eyJoaXN0b3J5IjpbMTQ5MjI4Nzg5NCwtODg4OTUyNTc3LC0xND
c2MDQ0OTA1LC05NTA1NjUyNzEsLTc4MzkyODAwNSwzMzU1Mzc0
NDcsLTMyNTA0NTc0NywxODg4MjcxMjQwLC00NDc3ODE4MSwtMT
UwMTM2MDk3MiwtMjM4MDI3OTk3LC03MDE2NzAyMTZdfQ==
-->
