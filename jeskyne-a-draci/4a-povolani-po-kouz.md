
# Povolání

Ve 2. kapitole jsme představili všechna Povolání z JaD a rovnou jsme ti ukázali i jejich základní rysy a schopnosti z 1. Úrovně. V této kapitole se na všechna tato Povolání podíváme v detailu včetně jejich Oborů a ukážeme ti i všechny jejich možnosti až po 20. Úroveň. Nejdříve ale vysvětlíme, co to Úrovně jsou a jak s nimi pracovat.

Za popisem jednotlivých Povolání následují ještě dvě podkapitoly. První obsahuje **ukázkový seznam Odborností,** což jsou volitelné alternativní schopnosti dostupné postavám všech Povolání, a druhá obsahuje volitelná **pravidla pro Kombinovaná povolání**, tedy pravidla pro postavy s více Povoláními.

<Card header="Povolání v 5E">

Většina Povolání v JaD je původem z 5E. Výjimkou jsou Alchymista (inspirovaný původním Dračím doupětem) a Lovec netvorů (inspirovaný prací Matta Mercera), které jsme vytvořili, resp. uzpůsobili přímo pro JaD.

Nad rámec toho, co je v JaD, najdeš v Základní knize 5E navíc ještě **Hraničáře** (přírodními kouzly vládnoucí válečník), **Mnicha** (východní kung-fu Povolání) a **Paladina** (válečníka nadaného božskou magií) a v Tanyině hrnci najdeš **Čarotepce** (tvůrce magických předmětů a magického technika). U Hraničáře případně očekávej, že bez použití rozšiřujících materiálů bude o něco slabší než ostatní, u Paladina naopak (tematicky jsou v JaD archetypy obou těchto Povolání zastoupeny v Sesilatelských oborech Bojovníka - ty ale můžou existovat i vedle těchto Povolání).

Všechny Obory povolání v této příručce, vyjma jednoho u Bojovníka, jednoho u Barbara a jednoho u Tuláka, jsou pro JaD vytvořeny nově. Nabídku Oborů povolání z 5E zmiňujeme u jednotlivých Povolání.

</Card>

## Zlepšování postavy

Vše důležité zaznělo už v úvodních kapitolách, ale pro jistotu to nejdůležitější zopakujeme: Postavy v JaD jsou popsané především svým Povoláním a zlepšují se po Úrovních. Postava začíná na 1. Úrovni a může dojít až na 20. Úroveň. Pokaždé, když postava získá novou Úroveň, zvedne se její Maximum výdrže, získá nové schopnosti a/nebo se jí zlepší ty, které už má, a pokud je Sesilatelem (má kouzlící Povolání), získá i nové Pozice kouzel a nová Kouzla a Triky. Postava klasicky získává Úrovně v jednom Povolání, ale s volitelným pravidlem o Kombinovaných povoláních, které najdeš na konci této kapitoly (strana 196), může mít postava Povolání i více a své Úrovně mezi ně dělit.

### Získávání Úrovní

V zásadě existují tři možnosti, jak získávat nové Úrovně a je jen na tvojí skupině, abyste se dohodli, která z nich vám vyhovuje nejvíce. Způsob, který zvolíte, můžete později během hry změnit.

#### Body zkušeností

Toto je nejstarší a velmi rozšířený způsob zlepšování. Během hraní tvá postava získává Body zkušenosti, které rozděluje PH (a nejspíš ti je oznámí na konci sezení nebo nějakého uzavřeného herního a příběhového celku). Body zkušeností se zpravidla udělují za poražené nepřátele, splněné úkoly, odhalená tajemství a jiné úspěchy, v některých skupinách za hraní postavy či podporování žánru atp. Body zkušenosti lze počítat pro každou postavu zvlášť, nebo je udělovat týmově. Když získáš množství Bodů zkušeností uvedené v tabulce pro vyšší Úroveň, tak ji získáš.

I když je zlepšování za Body zkušeností tradiční, moc vám ho nedoporučujeme. Sledování Zkušeností je poměrně nezáživná účtařina, která PH zatěžuje a odvádí pozornost od důležitějších věcí při vedení hry. Navíc s dnešní podobou hraní už tento přístup ani nemá žádné zvláštní přednosti a naopak má několik nevýhod - není úplně zřejmé, jak ocenit mnohé nebojové úspěchy (a tedy nebojové postavy), což se projeví zejména v dobrodružstvích, která nejsou plně akční (např. detektivky, dvorní intriky atp.), postavy se stejně zlepšují podobně rychle (a když ne, tak to je spíš problém) a jako motivace v praxi nefunguje. (Pokud by tě zajímalo, proč a jak systém původně vznikl a jak a k čemu sloužil dřív, najdi si informace o „old-school renaissance", nebo prostě „oldschool" nebo „OSR" herním hnutí - snadno je najdeš i v češtině.)

###### Tabulka zlepšování postavy

| Body zkušenosti | Úroveň | Zdatnostní bonus | Zvýšení Vlastností |
| --- | --- | --- | --- |
| 0 | 1. | +2| |
| 300 | 2. | +2| |
| 900 | 3. | +2 | |
| 2 700 | 4. | +2 | všichni |
| 6 500 | 5. | +3 | |
| 14 000 | 6. | +3 | Bojovník |
| 23 000 | 7. | +3 | |
| 34 000 | 8. | +3 | všichni |
| 48 000 | 9. | +4 | |
| 64 000 | 10. | +4 | Alchymista, Tulák |
| 85 000 | 11. | +4 | |
| 100 000 | 12. | +4 | všichni |
| 120 000 | 13. | +5 | |
| 140 000 | 14. | +5 | Bojovník | 
| 165 000 | 15. | +5 | |
| 195 000 | 16. | +5 | všichni |
| 225 000 | 17. | +6 | |
| 265 000 | 18. | +6 | |
| 305 000 | 19. | +6 | všichni |
| 355 000 | 20. | +6 | |

#### Cinkání Úrovní

Toto je nejspíše nejrozšířenější alternativa Bodů zkušeností. V podstatě je extrémně jednoduchá: kdykoliv, kdy vám přijde, že by se vaše postavy na základě zažitých dobrodružství měly zlepšit, se dohodnete s PH, pomyslně „cinknete" a přidáte si Úroveň. Ano, toto je námi doporučený způsob - velmi snadný a úžasně funkční.

#### Příběhové milníky

Příběhové milníky jsou v 5E poměrně mladý koncept, který ale využívají některá předpřipravená dobrodružství a kampaně, a v budoucnu takových bude nejspíše přibývat. Příběhové milníky říkají, že kdykoliv, kdy dokončíte určitou specifickou část příběhu, vaše postavy získají novou Úroveň. To zaručuje, že postavy porostou spolu s příběhem tempem, které je pro příběh vhodné. Neznamená to, že by příběh musel být nutně pevně naplánovaný - milníky samotné můžou být dané jen ve velmi širokých obrysech. Podstatou přístupu Milníků je, že jako Hráči nic neřešíte - PH vám v průběhu hry prostě oznámí, kdy na základě postupu v příběhu získáte další Úroveň.

S pomocí Milníků lze hrát i v hodně rozvolněné podobě, kdy PH nemá připravené milníky dopředu, ale vyhodnocuje je až zpětně. V podstatě to pak je stejné, jako cinkání Úrovní, jen zlepšování postav neřídíte společně, ale řídí ho PH.

### Zvyšování Výdrže

Kdykoliv, kdy získáš novou Úroveň, se zvýší i tvé Maximum výdrže. O kolik přesně zjistíš buď hodem příslušné Kostky obnovy svého Povolání, nebo použitím konstantní hodnoty, která je u Povolání uvedena. V obou případech ještě přičteš Opravu odolnosti. Maximum výdrže se vždy zvedne alespoň o 1. Některé skupiny používají jeden či druhý způsob pro všechny postavy, jiné nechávají každého Hráče vybrat.

Spolu se zvýšením Maxima výdrže získáš i jednu další Kostku obnovy.

Pokud se při některém přestupu na vyšší Úroveň změní tvá Oprava odolnosti, své Maximum výdrže přepočítej, jako by tvá Odolnost měla současnou Hodnotu a Opravu vždycky. (To v drtivé většině případů znamená, že si navíc připočteš tolik Bodů výdrže, kolik je tvá nová Úroveň minus jedna.)

### Zvyšování Zdatnostního bonusu

Na určitých Úrovních se tvůj Zdatnostní bonus zvýší. V ten moment se samozřejmě zvýší hodnoty všech schopností a „statistik" postavy, k nimž ho přičítáš (tedy ty, u kterých máš Zdatnost). Jde zejména o Bonusy k Útokům zbraní a kouzly, o hodnoty Záchran proti tvým Kouzlům, o Bonusy k použití Dovedností a Pomůcek a o hody na Záchranu.

### Zvýšení hodnot Vlastností

Na některých Úrovních získáš možnost zvýšit si Hodnotu jedné Vlastnosti o +2 nebo dvou Vlastností o +1. Tímto způsobem si můžeš zvýšit Hodnotu vlastnosti maximálně na 20. Se zvýšením Vlastností se zároveň vždy pojí několik dalších možností:

* Pokud hrajete s Odbornostmi (volitelné pravidlo), pak si místo zvýšení Vlastností můžeš vzít Odbornost.

* Můžeš si vyměnit Zdatnost v jedné Dovednosti za Zdatnost v jedné jiné Dovednosti.

* Můžeš si vyměnit Zdatnost s jedním typem Pomůcek za Zdatnost s jiným typem Pomůcek.

* Můžeš si vyměnit znalost jednoho jazyka za znalost jiného jazyka.

<Card header="Další možnosti v 5E">

Některé tyto možnosti nejsou uvedeny v Základní knize 5E, ale až v dalších rozšiřujících materiálech. Nenechte se případně zmást - všechny jsou původní.

Když to dává příběhově smysl, neboj se u jazyků po dohodě s ostatními Hráči a PH přidat si během hry nějaký jazyk - buď jen tak, nebo dle pravidel pro Mezidobí (viz 8. kapitola: Hraní hry, strana 306 ).

</Card>

## Počáteční vybavení

Ve 2. kapitole jsme tvé postavě přiřadili vybavení trochu zjednodušeným (ale zcela funkčním) způsobem. Pokud si chceš s výbavou své postavy vyhrát trochu víc, můžeš. Každé Povolání má své možnosti počátečního vybavení v podobě několika (zpravidla tří) řádků - každý z nich obsahuje nějakou volbu (zpravidla dvě, někdy tři). Z každého řádku si vyber právě jednu možnost. Nebo, pokud to chceš řešit opravdu detailně, můžeš jít do 6. kapitoly: Vybavení, nabrat si zlaťáky podle tam uvedené tabulky (strana 206) a výbavu si prostě nakoupit dle libosti položku po položce.

## Alchymista

Alchymisté jsou známí jako vařiči lektvarů, lékaři, mechanici a tvůrci magických předmětů. Ve skutečnosti jsou tím vším - ale i mnohem víc. Jsou to badatelé, učenci a znalci přírodního světa - a magie, která je vetkaná do jeho podstaty a která proudí v jeho nitru. Jsou praktickými filosofy, kteří se zaobírají přírodními vědami a metafyzikou, ale kteří dokážou své znalosti využít i k praktickému užitku.

Většinu Alchymistů najdeš na jednom ze dvou míst. Jedni žijí na šlechtických dvorech nebo v nejbohatších městských čtvrtích, kde vedle svých výzkumů přetavují své znalosti ve zlato jako obchodníci nebo učení rádci. Druzí se společenského humbuku naopak straní a žijí v zapadlých koutech řemeslnických čtvrtí nebo zcela stranou měst v dílnách a laboratořích, kde se můžou zcela ponořit do svých experimentů a bádání. Ať už je jejich postoj k okolní společnosti jakýkoliv, většina Alchymistů zpravidla udržuje alespoň sporadické, když už ne bohaté, kontakty minimálně mezi sebou navzájem, popřípadě s okolními Kouzelníky, Druidy a jinými učenci, aby tak měli s kým diskutovat své teorie a komu prezentovat své objevy.

###### Tabulka Alchymisty

| Úroveň | Zdatnostní bonus | Použití truhly | Kostka alchymisty | Schopnosti |
| --- | --- | --- | --- | --- |
| 1. | +2 | 1 | 1k4 | Alchymistická truhla, Improvizace, Zdatnost s výtvory |
| 2. | +2 | 2 | 1k4 |Alchymistova zbraň, Znalost magických předmětů |
| 3. | +2 | 3 | 1k4 | Alchymistova specializace |
| 4. | +2 | 4 | 1k4 | Zvýšení Hodnot vlastností |
| 5. | +3 | 5 | 1k6 | Tvůrce mocných předmětů, Zlepšená improvizace |
| 6. | +3 | 6 | 1k6 | Mistr tajných řemesel |
| 7. | +3 | 7 | 1k6 | Tvůrce Lektvarů |
| 8. | +3 | 8 | 1k6 | Zvýšení Hodnot vlastností |
| 9. | +4 | 9 | 1k8 | Schopnost Alchymistovy specializace |
| 10. | +4 | 10 | 1k8 | Zvýšení Hodnot vlastností |
| 11. | +4 | 11 | 1k8 | Mocná alchymistova zbraň, Znalec legendárních předmětů |
| 12. | +4 | 12 | 1k8 | Zvýšení Hodnot vlastností |
| 13. | +5 | 13 | 1k10 | Schopnost Alchymistovy specializace |
| 14. | +5 | 14 | 1k10 | Přivyknutí tinkturám |
| 15. | +5 | 15 | 1k10 | Tvůrce mocných Lektvarů |
| 16. | +5 | 16 | 1k10 | Zvýšení Hodnot vlastností |
| 17. | +6 | 17 | 1k12 | Schopnost Alchymistovy specializace |
| 18. | +6 | 18 | 1k12 | Tvůrce dokonalých předmětů |
| 19. | +6 | 19 | 1k12 | Zvýšení Hodnot vlastností |
| 20. | +6 | 20 | 1k12 | Velké dílo |


### Tvorba Alchymisty

Co tě dovedlo k touze po vědění? A co chceš, aby ti tvůj výzkum přinesl? Slávu? Bohatství? Nebo toužíš objevit něco konkrétního? Co a proč? Pokud toužíš po vědění samotném, co tě k takové touze přivedlo? Jak se díváš na ostatní učence, ať už teoretické filosofy, nebo magií vládnoucí Kouzelníky? Jaký je tvůj vztah k ostatním Alchymistům, případně k jejich cechu či jinému společenství, pokud ve vašem světě nějaké takové existuje? Co z toho, co hledáš nebo po čem toužíš, nejde najít uvnitř laboratoře a žene tě to ven do světa?

#### Výdrž

**Kostky obnovy:** 1k8 za každou Úroveň alchymisty.

**Maximum výdrže na 1. Úrovni:** 8 + Oprava odolnosti.

**Maximum výdrže na vyšších Úrovních:** 1k8 (nebo 5) + Oprava odolnosti za každou Úroveň alchymisty po 1. Úrovni.

#### Zdatnosti

**Zbroje:** Lehké zbroje.

**Zbraně:** Jednoduché zbraně, Krátký meč, Ruční kuše.

**Pomůcky:** Alchymistická souprava, Bylinkářská souprava a jedno další Řemeslnické nářadí nebo jiné Pomůcky podle tvé volby.

**Záchranné hody:** Obratnost, Inteligence.

**Dovednosti:** Zvol si tři z těchto: Historie, Lékařství, Mystika, Náboženství, Pátrání, Příroda, Vhled.

**SO Záchrany schopností:** Pokud není řečeno jinak, pak použij 8 + tvá Oprava inteligence + tvůj Zdatnostní bonus, ve vyznačených případech 8 + tvá Oprava obratnosti + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Krátký meč, nebo **(b)** jakákoliv Jednoduchá zbraň na blízko,
* **(a)** Ruční kuše a 20 šipek, nebo **(b)** jakákoliv Jednoduchá zbraň na dálku a 20 střel,
* Alchymistická truhla,
* Kožená zbroj a Dýka.

### Schopnosti Alchymisty

#### 1\. - Alchymistická truhla

**Úroveň x mezi Dlouhými odpočinky**

*Ať už jde o umělecky zdobenou truhlici, obyčejnou bednu, tornu, objemný vak, nebo široký kabát plný kapes a popruhů se závěsy, vždy odtamtud dokážeš vytáhnout to, co zrovna potřebuješ.*

Ať už má tvá Truhla jakoukoliv podobu, má přinejmenším 60 litrů (2 krychlové stopy) vnitřního objemu, zabírá 2 Řádky nosnosti a pro potřeby vyhodnocení efektů působících na předměty se bez ohledu na svůj materiál považuje za magický a nehořlavý Předmět.

Novou Truhlu si můžeš pořídit za 50 zlatých a jeden den práce na potřebných úpravách kdekoliv, kde máš přístup k řemeslnické dílně a nástrojům. Naráz můžeš mít libovolný počet Truhel - to nicméně nijak neovlivní počet Použití truhly, které máš na své Úrovni k dispozici.

##### Použití truhly

Ve své Truhle schraňuješ své průběžné výtvory a předpřipravené polotovary. Když vyvstane potřeba, můžeš do Truhly sáhnout, utratit jedno Použití truhly a vytáhnout jeden z níže uvedených předmětů. Truhlu můžeš použít jako Akci a tím Předmět vytáhnout a rovnou ho použít, nebo jako Bonusovou akci a Předmět vytáhnout a předat tvorovi do 2 sáhů od sebe. V jednom Tahu můžeš Truhlu použít pouze jednou.

Běžným obsahem Alchymistické truhly jsou:

* Alchymistický oheň (str. 216),
* Dýmovnice (str. 216),
* Kyselina (str. 217),
* Léčitelská souprava (str. 217),
* Léčivý lektvar (str. 217),
* Protijed (str. 218),
* Voda sfér (str. 218),
* Základní jed (str. 216).

Popisy všech těchto předmětů najdeš v 6. kapitole v části Výbava dobrodruhů (strana 216). PH může jako obsah Truhly dovolit i jiné Předměty podobné ceny a užitečnosti. Všechny Předměty, které z Truhly vytáhneš, může až do tvého dalšího Dlouhého odpočinku použít kdokoliv, kdo je má v držení. Po této době se samy znehodnotí a pokus o jejich použití nemá efekt - občas může dokonce vést k nežádoucím účinkům.

Všechna Použití truhly si obnovíš na konci Dlouhého odpočinku, kdy máš čas a klid si obsah Truhly opět uspořádat a případně dotvořit spotřebované výtvory a polotovary.

<Card header="Výroba předem">

Tato pravidla předpokládají, že Alchymista vyrobil všechen obsah Truhly už někdy dřív a v okamžiku potřeby ho pouze vytáhne. Zároveň pro jednoduchost a zábavnost předpokládají, že co přesně vyrobil se ukáže až v momentě, kdy to z Truhly skutečně vytáhne. Buď měl štěstí a připravil si zrovna to, co později potřeboval, nebo si toho připravil více, ale ty ostatní věci nakonec nebyly k užitku.

Pokud jako Hráč chceš, můžeš připravené předměty určit i předem, vždy na konci každého Dlouhého odpočinku. Hra se tak pro tebe stane taktičtější, ale bude vyžadovat neustálé rozhodování, větší „účetnictví" a riziko, že připravené věci nevyužiješ - a ty potřebné nebudeš mít. Pokud o to stojíš, řekni to PH. Jako kompenzaci získáš dvojnásobný počet Použití truhly - ale nesmíš si stěžovat, když je nakonec nezvládneš využít.

</Card>

#### 1\. - Improvizace

**1x mezi Dlouhými odpočinky, během Krátkého odpočinku**

*Na rozdíl od usedlých Alchymistů umíš vyrábět takříkajíc na koleně.*

Jednou za den můžeš na konci svého Krátkého odpočinku obnovit jedno spotřebované Použití truhly. Pokud hraješ na Výrobu předem, můžeš vyrobit až dva další Předměty jako náhradu za ty dříve vyrobené, ale už spotřebované.

#### 1\. - Zdatnost s výtvory

**stále**

*Pod rukama ti prošlo už tolik podivných výtvorů, přístrojů, Lektvarů a tinktur, že už dokážeš intuitivně pracovat i s jakýmkoliv dalším.*

Máš Zdatnost se všemi věcmi, které vzniknou jako Alchymistický produkt nebo které vytáhneš ze své Truhly. To se týká všech potřebných Ověření vlastnosti, dovednosti či práce s Pomůckami stejně jako hodů na Útok.

Pokud se setkáš s Alchymistickým produktem, který vůbec neznáš (ani z doslechu), musíš k získání Zdatnosti nejprve zjistit jeho základní povahu nebo účel.

#### 2\. - Alchymistova zbraň

**2x 1 Zbraň nebo 20 střel mezi Dlouhými odpočinky**

*Ovládneš tajemství účinných zbraňových tinktur, mocnějších a přizpůsobivějších než běžné Jedy, které dokážeš nanést na speciálně upravené Zbraně, s nimiž nikdo jiný neumí zacházet.*

Když máš u sebe svou Truhlu, dokážeš během Dlouhého odpočinku vytvořit dvě Dávky speciálních zbraňových tinktur. Každá Dávka stačí na potření jedné Zbraně nebo dvaceti střel a udrží si svou sílu až do tvého dalšího Dlouhého odpočinku.

Na konci Dlouhého odpočinku nebo kdykoliv později můžeš jako Akci tinkturu aplikovat. Zvol některou ze svých pro tento účel upravených Zbraní nebo až dvacet upravených střel a zvol jeden z Typů zásahu: Jedový, Kyselinový nebo Ohnivý. Při Zásahu zbraní s aplikovanou tinkturou způsobíš dodatečný Zásah daného Typu v hodnotě tvé Kostky alchymisty.

Potřebná úprava Zbraně a střel zahrnuje nanesení základu, který před tinkturou chrání Zbraň samotnou, vybroušení jemných drážek a zářezů pro nanesení tinktury, přidání ochrany pro ruku atp. Když máš u sebe svou Truhlu, dokážeš takto během Dlouhého odpočinku nebo zhruba jedné hodiny ve vhodné dílně upravit jednu Zbraň nebo dvacet střel.

Zbraňové tinktury jsou těkavé a velmi nebezpečné. Pokud jsou naneseny na Zbraň, která není upravena pro jejich užití, nebo pokud vhodnou Zbraň drží někdo, kdo s takto upravenými Zbraněmi a samotnými tinkturami (tedy s Alchymistickými produkty a pomůckami) nemá Zdatnost, pak tinktury způsobí držiteli Zbraně svůj Zásah na konci každého jeho Tahu.

<Card header="Trvanlivost výrobků a obchod">

Alchymie není řemeslo, které by se mimo zázemí laboratoře nebo alespoň dílny provozovalo zrovna snadno. Popravdě, velká část i jinak velmi kompetentních Alchymistů takové „terénní práce" není ani pořádně schopna. Pracovat s minimem nástrojů a s improvizovanými nebo nahrazovanými ingrediencemi je výzva sama o sobě. Předměty, které vyrobíš na cestách, se sice poměrně rychle znehodnocují, ale fakt, že je v takových podmínkách dokážeš vůbec vyrobit, ukazuje tvé výjimečné schopnosti.

Pro možnosti obchodu a provozování alchymistického řemesla pro obživu, stejně jako pro tvorbu stabilnějších nebo mocnějších produktů za lepších podmínek nebo dokonce pro možnosti vlastního výzkumu se podívej do 8. kapitoly, kde v části o Mezidobí nalezneš nadpisy „Životní styl a náklady" (strana 224) a „Výroba, tvorba a výzkum" (strana 310) . Základní obsah Truhly pro tyto účely považuj za Světskou výrobu.

Pokud ve vaší hře nehrajete na Mezidobí, pak ve vhodných chvílích mezi dobrodružstvími (typicky při postupu na novou Úroveň) přesto získáš možnost věnovat se tvorbě v hodnotě tolika Scén mezidobí, kolik je tvůj Zdatnostní bonus. Stále však musíš splnit ostatní podmínky tvorby (jako vynaložené náklady atp.).

</Card>

#### 2\. - Znalost magických předmětů

**kdykoliv**

*Málokdo se vyzná v magických předmětech s takovou samozřejmostí a jistotou jako ty.*

Znáš Kouzla Najdi magii a Určení a můžeš je Sesílat jako Rituály.

#### 3\., 9\., 13\., 17\. - Alchymistova specializace

**stále**

*I když si Alchymisté drží obecný rozhled, každý z nich si vybírá oblast svého skutečného mistrovství.*

Tvá Specializace ti otevře mistrovské možnosti v některé z oblastí Alchymie a dá ti specifické schopnosti. Na 3. Úrovni si zvolíš svou Specializaci a získáš její první schopnost - další schopnosti ti Specializace dá na 9., 13. a 17. Úrovni.

Níže najdeš popisy tří Specializací: na techniku, Lektvary a Kouzelné předměty zaměřeného Divotvůrce, na boj, zbraně a výbušniny zaměřeného Pyrofora a kosmologii, metafyziku a magii studujícího Theurga.

#### 4\., 8\., 10\., 12\., 16\., 19\. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 5\. - Tvůrce mocných předmětů

**kdykoliv**

*Tvé řemeslné mistrovství dá nebývalé vlastnosti i tvým běžným výtvorům.*

Předměty, které vyrobíš s pomocí své Alchymistické truhly, jsou silnější a účinnější. Obecně získáš následující přínosy všude, kde to je relevantní:

* Naučíš se lépe házet Flakónky nebo lahve a vyrábět tyto věci vyváženější. Dosah všeho, co lze vrhnout, se zvýší na dvojnásobek tvé Opravy obratnosti, ale minimálně na 4 sáhy.

* SO všech Záchranných hodů tvých Předměty se zvýší na tvůj SO Záchrany schopností.

Konkrétně se vlastnosti běžných Předmětů z tvé Truhly změní následovně:

**Alchymistický oheň:** Zlepšení Dosahu a SO. Zásah je tvá Kostka alchymisty + tvá Oprava inteligence.

**Dýmovnice:** Zadýmená oblast je Hustě zahalená a množství popílku a sazí ji změní v Těžký terén.

**Kyselina:** Zásah se zvýší o tolik tvých Kostek alchymisty, kolik je tvá Oprava inteligence (minimálně o jednu Kostku).

**Léčivý lektvar:** Místo Léčivého lektvaru vytáhneš Mocný léčivý lektvar (viz seznam Magických předmětů).

**Léčitelská souprava:** Použití Léčitelské soupravy obnoví jeden Bod výdrže.

**Protijed:** Trvání Protijedu je 8 hodin. Obdržený Zásah při neúspěchu se sníží na polovinu, poloviční Zásah při úspěchu se sníží na 0.

**Voda sfér:** Zásah se zvýší o tolik tvých Kostek alchymisty, kolik je tvá Oprava inteligence (minimálně o jednu Kostku).

**Základní jed:** Jed nanesený na Zbraň vydrží jednu hodinu, než vyschne. Zásah jedem je dán tvou Kostkou alchymisty.

#### 5\. - Zlepšená improvizace

**během Krátkého odpočinku**

*Praxe dobrodruha z tebe učinila mistra improvizace. Tvá zručnost v rychlé tvorbě a tvůj cit pro improvizované nahrazování ingrediencí uvádí usedlé kolegy v nevěřícný úžas.*

Během každého Krátkého odpočinku dokážeš nahradit spotřebované ingredience a polotovary, případně dotvořit použité výtvory a obnovit si tak tolik utracených Použití truhly, kolik je tvá Oprava inteligence (minimálně 1).

Pokud používáš volitelné pravidlo o vyjmenování vyrobených Předmětů předem (viz rámeček na straně 100), můžeš během Krátkého odpočinku vytvořit až dvojnásobek Opravy inteligence nových Předmětů – celkem jich ale nemůžeš mít více, než je dvojnásobek tvé Úrovně.

#### 6\. - Mistr tajných řemesel

**stále**

*Dosáhneš skutečného mistrovství nejen v Alchymii, ale i v souvisejících řemeslech.*

Získáš Kvalifikaci (dvojnásobný Zdatnostní bonus) s Alchymistickou soupravou, Bylinkářskou soupravou a jedním dalším Řemeslnickým nářadím, se kterými máš Zdatnost.

#### 7\. - Tvůrce magických Lektvarů

**kdykoliv**

*Ovládneš umění tvorby skutečně silně magických lektvarů.*

Z následujícího seznamu si zvol dva Lektvary, které umíš vyrobit na 7. Úrovni.

* Lektvar vodního dechu

* Lektvar přátelství zvířat

* Lektvar zvětšování

* Nápoj lásky

* Olej kluzkosti

Pokaždé, když získáš další Úroveň alchymisty, naučíš se vyrábět jeden další Lektvar z tohoto seznamu – nebo Lektvar obdobné síly (Neobvyklý), k němuž na svých dobrodružstvích získáš recept.

Lektvary můžeš vytáhnout ze své Alchymistické truhly, stejně jako ostatní Předměty, nicméně kvůli své náročnosti se vytažení jednoho magického Lektvaru počítá za dvě Použití truhly.

#### 11\. - Znalec legendárních předmětů

**1x mezi Dlouhými odpočinky**

*Znáš všechna mistrovská díla všech oborů v jejich plném věhlasu bez ohledu na to, jak zapomenutá jsou.*

Použitím své Alchymistické truhly můžeš Seslat Poslyš mýty bez utracení Pozice kouzel nebo Surovin.

#### 11\. - Mocná alchymistova zbraň

**stále**

*Tvé zbraňové tinktury se stanou hrozivě silnějšími.*

K Zásahu své tinktury Alchymistické zbraně přičti svou Opravu inteligence.

#### 14\. - Přivyknutí tinkturám

**stále**

*Tvé tělo přivyklo kontaktu s různými tinkturami, Jedy a chemikáliemi a je pro tebe snazší vydržet jejich účinky – stejně jako mnohé jiné nepříjemné efekty.*

Získáš Zdatnost v Záchranných hodech na Odolnost.

#### 15\. - Tvůrce mocných lektvarů

**kdykoliv**

*Z prvků běžného světa dokážeš vydestilovat nebývalou magickou sílu a použít ji ke zkapalnění úžasných efektů.*

Ze seznamu níže zvol dva Lektvary, které umíš vyrobit na 15. Úrovni.

* Lektvar létání

* Lektvar neviditelnosti

* Lektvar rychlosti

Pokaždé, když získáš další Úroveň alchymisty, naučíš se vyrábět jeden další Lektvar z tohoto seznamu – nebo Lektvar obdobné síly (Velmi vzácný), k němuž na svých dobrodružstvích získáš recept.

Lektvary můžeš vytáhnout ze své Alchymistické truhly stejně jako ostatní předměty, nicméně kvůli své náročnosti se vytažení jednoho mocného Lektvaru počítá za tři Použití truhly.

#### 18\. - Tvůrce dokonalých předmětů

*Na předmětech, které vyrobíš s pomocí své Alchymistické truhly, už není co zlepšit.*

Navíc k přínosu Tvůrce mocných předmětů získají všechny tvé běžné výtvory následující efekty:

* **Rozprsknutí:** Všechny kapaliny, které můžeš vrhnout a způsobit jimi Zásah, se při Zásahu rozprsknou. Všichni tvorové do vzdálenosti tvé Opravy inteligence od Cíle si musí hodit Záchranný hod proti tvému SO Záchrany schopností (odvozeného od Obratnosti), jinak jsou Zasaženi také. Pokud házíš Flakónek vlastní rukou, můžeš určit až svou Opravu obratnosti tvorů, kteří automaticky uspějí.

Tvé běžné Předměty navíc získají následující konkrétní zlepšení:

**Alchymistický oheň:** Získává přínos Rozprsknutí (viz výše).

**Dýmovnice:** Můžeš zadýmit oblast s poloměrem rovným až tvé Opravě inteligence. Když tvor poprvé ve svém Tahu do oblasti vstoupí nebo v ní svůj Tah začne, musí uspět v Záchraně na Odolnost, jinak utrpí Ohnivý zásah za tvou Kostku alchymisty \+ Opravu inteligence Bodů výdrže.

**Kyselina:** Získává přínos Rozprsknutí (viz výše). 

**Léčivý lektvar:** Vytáhneš Lektvar kvalitního léčení (viz Seznam magických předmětů).

**Léčitelská souprava:** Léčený tvor si obnoví počet Bodů výdrže rovný hodu tvou Kostkou alchymisty \+ tvá Oprava inteligence.

**Protijed:** Protijed dává Odolnost proti Zásahu jedem a Imunitu proti Stavu Otrávený.

**Voda sfér:** Získává přínos Rozprsknutí (viz výše).

**Základní jed:** Jed nanesený na Zbraň vydrží 8 hodin, než vyschne. Způsobuje Zásah jedem daný tolika tvými Kostkami alchymisty, kolik je tvá Oprava Inteligence, ale minimálně jednou Kostkou, a pokud tvor v Záchraně uspěje, utrpí poloviční Zásah. Navíc pokud tvor v Záchraně selže, stane se Otráveným. Na konci každého Tahu Záchranu zopakuje pokud selže, zůstává Otrávený a utrpí Zásah jedem v hodnotě tvé Kostky alchymisty. Efekt skončí, když tvor uspěje nebo po uplynutí jedné minuty.

#### 20\. - Velké dílo

**stále**

*Podařilo se ti dosáhnout snu všech Alchymistů: Dokážeš vyrobit Kámenmudrců.*

Získáš následující přínosy:

* Tvé jméno nebo libovolný pseudonym, který si zvolíš, bude navěky spojeno s tímto úspěchem.

* Poznáš tajemství věčného života a mládí. Přestaneš stárnout.

* Získáš vitalitu těla i ducha. Hodnoty tvé Obratnosti a Inteligence se zvednou o 2. Tvé maximum pro tyto Vlastnosti je nyní 22.

* Dokážeš vyrobit Elixír života. Jednou mezi Dlouhými odpočinky můžeš Seslat Vzkříšení bez utracení Pozice kouzla nebo Surovin.

* Naučíš se i transmutovat levnější kovy v dražší. Můžeš utratit Použití truhly a za každé utracené Použití získat 2k12 zlatých.

* Získáš schopnost léčit Nemoci. Jako Akci se můžeš dotknout tvora a vyléčit jednu libovolnou Nemoc, nebo ukončit působení jednoho libovolného Jedu.

### Divotvůrce

Tvorba divů a zázraků je nejtradičnější a nejčistší podobou Alchymie, která spojuje bádání, vynalézavost a radost z tvorby. Alchymisté, kteří se vydají tímto směrem, bývají obklopeni uchvacujícími výtvory, od neškodných hraček přes praktické přístroje až po magické Lektvary a Kouzelné předměty nebývalé síly a nečekaných schopností.

#### 3\. - Mechanik

**stále**

*Jsi mistrem v technice a jemné mechanice.*

Získáš Zdatnost a Kvalifikaci (dvojnásobný Zdatnostní bonus) s Kutilskými nástroji. Pokud s nimi už Zdatnost máš, získáš s nimi Kvalifikaci a dále Zdatnost s jedním Řemeslnickým nářadím dle své volby.

#### 3\. - Mechanické hříčky

**kdykoliv**

*Dokážeš vyrábět drobné, ale sofistikované a nečekaně užitečné hračky a pomůcky.*

Utracením 3 Použití truhly můžeš v rámci Akce vyrobit jednu z níže uvedených Mechanických hříček. Hříčky ke svému fungování vyžadují údržbu. Během každého Dlouhého odpočinku můžeš provést potřebné opravy a vyladění až dvou Hříček (od 9. Úrovně tří, od 13. Úrovně čtyř a od 17. Úrovně až pěti Hříček). Pokud to neuděláš, Hříčka se rozbije. Můžeš udržovat i Hříčky vyrobené jiným Divotvůrcem, ale pokud to uděláš, tak se po tvém prvním Dlouhém odpočinku jejich herní statistiky změní na tvé.

Hříčky jsou Alchymistickým produktem. Tvorové, kteří nejsou Zdatní s Alchymistickými výtvory, mají Nevýhodu k jejich užití a nemůžou si k dané činnosti započítat Zdatnost, ani kdyby ji měli z jiného zdroje.

##### Dobrodruhovy cibule

Jedná se o mechanicky poháněné cibulové hodiny s kompasem ve víčku. Pokud je máš u sebe, máš následující přínosy:

* Vždy víš, kde je sever, a máš Výhodu k hodům na orientaci a hledání cesty.

* Vždy víš, kolik je hodin v materiálním světě a kolik času v něm zbývá do nejbližšího východu či západu slunce.

###### Karbidka

Jde o malou svítilnu na pásku, který lze upevnit např. na ruku či na čelo. Je trubičkou spojena s vyvíječem plynu, který můžeš mít v batohu či na opasku. Vyvíječ plynu obsahuje vodu a karbid, které uvolňují hořlavý plyn.

Karbidka před tebe svítí Jasným světlem až na 24 sáhů a na dalších 24 sáhů Slabým světlem. Dosah světla můžeš regulovat (poměr Jasného a Slabého světla ale zůstane vždy stejný).

##### Lano s kotvičkou a navijákem

Bombička stlačeného vzduchu vystřelí kotvičku na vzdálenost až 20 sáhů. Průvodce hrou tě může požádat o Ověření obratnosti se SO rovným vzdálenosti. V Ověření máš Zdatnost.

* Pokud se kotvička zachytí na těžkém předmětu nebo se upevní k pevnému povrchu, můžeš se k ní pomocí navijáku přitáhnout.

* Pokud kotvičkou zasáhneš volný předmět, můžeš jej zkusit přitáhnout - běžné předměty přitáhneš automaticky, u velmi těžkých předmětů ti naviják dává Výhodu k hodu na Sílu (Atletiku).

Můžeš se také pokusit zachytit Středního či menšího tvora. Hoď si na Útok na dálku zbraní, v němž máš Zdatnost. Pokud uspěješ, tvor je kotvičkou omotaný a nemůže se od tebe vzdálit více, než je současná délka Lana. Pokud se přiblíží, Lano se automaticky zkrátí. Tvora můžeš přitáhnout Střetem své Síly proti jeho Síle - naviják ti k hodu na tento Střet dává Výhodu. Pokud uspěješ, tvor je přitažen o 5 sáhů směrem k tobě. Tvor může použít Akci a zkusit se hodem na Obratnost vymotat nebo Lano přeřezat Sečnou zbraní popř. zničit Kyselinovým či Ohnivým zásahem. SO pro vymotání, popř. OČ Lana je tvůj SO Záchrany schopností (podle Obratnosti) a Lano má počet Bodů výdrže rovný tvé Úrovni alchymisty. Oprava přeřezaného Lana zabere jednu minutu.

##### Lovecká nástraha

Důmyslná Lovecká past z drátů a kladek, která dává Výhodu k lovu. Pokud ji nastražíš na konkrétního tvora, musí uspět v hodu na Moudrost (Vnímání) nebo v Záchraně na Obratnost (jeho volba) proti tvému SO Záchrany schopností, jinak je Zadržený. Dokud je Zadržený, obdrží na začátku každého svého Tahu podle tvé volby Bodný, Drtivý nebo Sečný zásah za tvou Kostku alchymisty + tvá Oprava obratnosti Bodů výdrže. Osvobození se vyžaduje úspěšné Ověření síly proti stejnému Stupni obtížnosti.

##### Mechanikovo nářadí

Jedná se o sbírku prazvláštních mechanických nástrojů, vrtáčků, šroubováčků a dalších pomůcek pro práci s jemnou technikou. Máš Zdatnost v používání Nářadí a můžeš přičíst svůj Zdatnostní bonus k čemukoliv, co se týká strojků a mechanismů, včetně otevírání zámků a zneškodňování pastí. Ke zneškodňování jemných pastí máš navíc Výhodu.

##### Univerzální nůž

Menší nůž s přídavnými udělátky. Nabízí následující funkce:

**Nůž.** Počítá se za Alchymistovu zbraň a má Kostku zásahu 1k4.

**Nářadíčko.** Nůžtičky, pilníček a pilčička ti dají Výhodu ke snaze o poškození předmětů, které nejsou celé jen z kovu nebo kamene. Předmětům udělíš dvojnásobný Zásah.

**Lupa.** Dává Výhodu k práci s drobnými předměty či nápisy a při ohodnocování věcí. Také ji lze přes den použít místo křesadla.

**Vývrtka.** Technicky součást nářadíčka, avšak s vlastní, velmi užitečnou funkcí.

##### Vyšetřovatelovo nářadí

Sada štětečků, prášků, lup, destiček, posuvných měřidel atp. Dává Výhodu k hodům na Pátrání, u kterých ji lze využít.

#### 9\. - Magická zbraň

**stále**

*Do svých zbraňových tinktur dokážeš vložit vydestilovanou magickou potenci.*

Typ dodatečného Zásahu tvé Alchymistovy zbraně může být i Nekrotický, Zářivý nebo Silový. Útoky touto zbraní stejně jako Zásahy tvými Mechanickými hříčkami jsou považovány za magické.

#### 13., 17., 19. - Tvůrce magických předmětů

**kdykoliv, speciální**

*Tvá schopnost provozovat umění i v zoufalých polních podmínkách dosáhne pro usedlé Alchymisty naprosto nepochopitelné a neuvěřitelné úrovně.*

Během dobrodružství dokážeš tvořit nejen lektvary, ale i kouzelné předměty. Jednou mezi Dlouhými odpočinky se můžeš věnovat hledání či přípravě Drahocenné suroviny, která dokáže udržet nebývalé množství ze světa vydestilované magie. Drahocenná surovina je nestabilní a naráz ji dokážeš udržet maximálně v množství rovném tvému Zdatnostnímu bonusu.

Během Odpočinku můžeš Drahocennou surovinu spotřebovat spolu s Použitími truhly a vyrobit tak Dočasný kouzelný předmět, jak ukazuje tabulka. Předměty si udrží svou magickou moc po dobu uvedenou v tabulce.

###### Tabulka tvorby magických předmětů

| Předmět | Minimální Úroveň alchymisty | Drahocenné suroviny | Použití truhly | Výdrž |
| --- | --- | --- | --- | --- |
| Běžný | 13. | 1 | 2 | 1k6 + 1 dní |
| Neobvyklý | 13. | 1 | 4 | 1k6 + 1 dní |
| Vzácný | 17. | 2 | 4 | 1k6 + 3 hodin |
| Legendární lektvar | 19. | 1 | 4 | 24 hodin |

Od 19. Úrovně takto můžeš vyrobit i následující Legendární lektvary (nebo jiné, jejichž receptury se naučíš na svých cestách):

* Lektvar síly bouřného obra

* Lektvar prvotřídního léčení

* Úchvatné barvy

* Nejpevnější lepidlo

* Univerzální rozpouštědlo

#### 17\. - Tvůrce života

**kdykoliv**

*Dokážeš největší div ze všech - stvořit život.*

Dokážeš stvořit výtvor Humanoidní podoby. Může vypadat jako socha nebo příslušník libovolné Rasy (podobnost je ale jen vnější). Výroba zabere jednu hodinu a stojí 10 Použití truhly. Můžeš mít najednou jen jeden takovýto výtvor, který má následující statistiky a Vlastnosti.

* Hodnoty vlastností 20, 20, 10, 10, 6 a 6.

* Maximum výdrže (7 + Oprava odolnosti Výtvoru) za každé dvě tvé Úrovně alchymisty.

* Kostky obnovy k12 v množství rovném polovině tvé Úrovně alchymisty.
Utracení Kostky obnovy vyžaduje jedno Použití truhly.

* OČ 10 + tvá Oprava inteligence + Oprava obratnosti výtvoru.

* Zdatností Bonus +6.

* Zdatnost ve dvou Záchranách dle tvé volby a v tolika Dovednostech ze
svých nejvyšších Vlastností, kolik je tvá Oprava inteligence (minimálně 1).

Stranou samotných statistik platí, že:

* Výtvor má přístup ke zkušenostem a informacím adekvátním jeho Inteligenci a Moudrosti a ovládá stejné jazyky jako ty.

* Výtvor nemá zcela samostatnou vůli. Pokud má projevit svůj názor, ve všem vždy zcela souhlasí s tebou.

* Výtvor tě sám následuje a brání se, ale nedělá nic jiného, pokud mu nenařídíš jinak.

V boji pak platí, že:

* Výtvor nepodnikne žádnou Akci ze svého rozhodnutí, ale pokusí se udělat vše, co mu nařídíš. Pokud se ocitne v nebezpečí, chrání svůj život, pokud mu nenařídíš jinak, ale kromě toho nedělá nic jiného.

* Jedná v tvém pořadí Iniciativy a provádí pouze akci Uhýbání. Jako Akci mu můžeš nařídit provést jakoukoli jinou Akci. Tuto Akci poté opakovaně vykonává, dokud to je možné, nebo dokud mu nenařídíš jinak. Pokud přestane být činnost možná, vrátí se k Uhýbání.

### Pyrofor

Pyroforové jsou praktičtí mistři válečné Alchymie a práce s čímkoliv, co hoří nebo vybuchuje. Ani zdaleka ovšem nejde o bezduché ničitele - právě naopak, jde o výborné techniky a chemiky, kteří využívají svého řemeslného nadání, stejně jako přírodovědných znalostí.

#### 3\. - Pyroforova kombinéza

**kdykoliv**

*Tvé znalosti práce s materiály a chemií stejně jako praktické zkušenosti z laboratoře ti umožňují zlepšit svou ochranu.*

Během dne práce v příslušné Dílně dokážeš přeměnit Koženou zbroj na Pyroforovu kombinézu. Tvé Obranné číslo v ní je 10 + tvá Oprava obratnosti + tvá Oprava inteligence. Kombinéza vyžaduje údržbu a pokud ji nemáš u sebe během Dlouhého odpočinku, tak své schopnosti ztratí.

#### 3\. - Palná zbraň

**kdykoliv**

*Znalosti třaskavin a mechaniky ti umožňují značně předběhnout svou dobu.*

Máš k dispozici Jednoruční palnou zbraň a máš Zdatnost v jejím použití. Zbraň má Kostky zásahu 2k8, způsobuje Bodný zásah, je Nabíjecí a má dostřel 8/32 sáhů. Během Dlouhého odpočinku nebo jedním Použitím truhly si připravíš 20 střel (včetně potřebného střelného prachu).

Střely pro Palnou zbraň nelze změnit na Alchymistickou zbraň a ani je po použití nelze sbírat.

Palná zbraň vyžaduje údržbu a pokud ji u sebe nemáš během Dlouhého odpočinku, rozbije se. Její oprava vyžaduje jedno Použití truhly, Kutilské nástroje a alespoň minutu práce. Pokud ze Zbraně zkusí vystřelit někdo, kdo není Zdatný s Alchymistickými výtvory, zahrává si s ohněm - pokud při pokusu o výstřel na k20 padne 1, Zbraň vybuchne a způsobí držiteli 3k6 Ohnivého zásahu.

#### 9\. - Výbušniny

**kdykoliv**

*Tvá zběhlost v práci s třaskavinami, hořlavinami a výbušninami ti umožňuje jejich efektivní použití v polních podmínkách.*

Ve své Akci můžeš utratit libovolný počet Použití truhly a získat Výbušninu. Výbušnina způsobuje Ohnivý zásah a Drtivý zásah, oba v hodnotě tolika tvých Kostek alchymisty, kolik Použití truhly při vytažení Výbušniny utratíš.

Výbušnina má poloměr výbuchu, který určíš mezi jedním sáhem a tvou Opravou inteligence (minimálně jeden sáh). Všichni zasažení tvorové si musí hodit Záchranu na Obratnost proti tvému SO Záchrany schopností (podle Obratnosti). Při neúspěchu utrpí plný Zásah, při úspěchu
poloviční. 

Pokud se Výbušninu pokusí použít někdo, kdo není Zdatný s Alchymistickými výtvory, vystavuje se riziku sebeodpálení. Pokud nehodí Záchranu na Obratnost nebo Inteligenci (dle své volby) se SO 15, výbušnina mu vybuchne v rukou.

Existují dva typy Výbušnin dle svého užití: Granáty a Nálože.

**Granáty** mají Dosah roven dvojnásobku tvé Opravy obratnosti (minimálně 2 sáhy).

**Nálože** instaluješ jednu minutu. Určíš při tom podmínky, za kterých dojde k explozi, a poloměr této exploze (viz výše). Podmínky musí být mechanicky detekovatelné (uplynutí stanoveného času, přiblížení tvora k náloži, pohyb s náloží atp. - cílené odpálení Nálože, např. výstřelem nebo trhnutím provazu, vyžaduje Akci). Předměty automaticky selžou v Záchranném hodu a navíc utrpí dvojnásobek obvyklého Zásahu.

Všimnout si nálože lze Ověřením moudrosti (Vnímání) nebo inteligence (Pátrání), snaha o její zneškodnění je pak Ověření obratnosti (Zlodějského náčiní). SO pro oba případy je 10 + tvá Oprava obratnosti + tvůj Zdatnostní bonus a při neúspěšné snaze o zneškodnění Nálož vybuchne.

Nálož vydrží aktivní do tvého dalšího Dlouhého odpočinku. Tuto dobu můžeš prodloužit o jeden další Odpočinek za každé Použití truhly, které pro tento účel utratíš navíc.

#### 13\. - Duté projektily

**stále**

*Tvé schopnosti v metalurgii a zpracování kovů dosáhly mistrovství - dokážeš vytvořit duté projektily, které můžeš naplnit smrtícími tinkturami.*

Zásah tvé Palné zbraně stoupne na 2k10 a všechny střely, které do ní vyrobíš, jsou automaticky považovány za tvou Alchymistovu zbraň.

#### 13\. - Rakety

**kdykoliv**

*Dokážeš vyrobit pomalý výbuch, kterým na své nepřátele pošleš skutečný výbuch.*

Můžeš použít své schopnosti Výbušniny k vyrobení Rakety. Raketa je zbraň na dálku s dostřelem 20/60 sáhů. Trefený Cíl utrpí Drtivý zásah rovný tvé Úrovni alchymisty ještě předtím, než Raketa vybuchne jako obvyklá Výbušnina (Nálož). Pokud mineš při Útoku na Cíl stojící na zemi, Raketa dopadne (a vybuchne) 2k4 sáhů od něj. Pokud mineš při Útoku na letící Cíl, Raketa proletí pryč a dost možná zkazí den někomu, kdo to vůbec nečekal.

Používání Raket bez Zdatnosti s Alchymistickými výtvory je ještě nebezpečnější, než zacházení s běžnou Výbušninou - pokud tvor selže v Záchraně, počítá se, jako by jej raketa úspěšně Zasáhla. Raketa se znehodnotí při tvém dalším Dlouhém odpočinku a její trvanlivost nelze prodloužit.

#### 17\. - Silnější třaskaviny

**stále**

*Dokážeš si bezpečně poradit s výrobou směsí tak nebezpečných, že ostatní trnou hrůzou už jen při pohledu na ně.*

Dostřel tvé Palné zbraně a tvých Raket se zdvojnásobí.

Při výrobě Raket a Náloží můžeš spotřebovat dodatečné Použití truhly a získat tak níže uvedená zesílení. Pokud o některé nestojíš, můžeš je vynechat. Více Použití truhly utracených pro tento účel některé tyto efekty zesílí.

* Poloměr výbuchu se zvýší až o tolik sáhů, kolik bylo dodatečných Použití truhly.

* Všechny hořlavé předměty vzplanou a z oblasti výbuchu se stane Těžký terén.

* Zásah budov se zvýší o tolik Kostek alchymisty, kolik je tvá Úroveň alchymisty. Obranné stavby (pevnosti, hradby atp.) jsou vůči tomu Odolné. Navíc hoď 1k20 + tvá Oprava inteligence + tvůj Zdatnostní bonus. Budovy s OČ nižším, než je hozená Hodnota se zřítí automaticky.

* V místě výbuchu Nálože nebo Rakety se objeví jáma. V oblasti výbuchu se objeví tolik dalších jam, kolik bylo dodatečných Použití truhly, umístěných dle tvé volby. Tvorové nacházející se v jamách si musí hodit Záchranu na Obratnost proti tvému SO Záchrany schopností. Při neúspěchu utrpí Drtivý zásah rovný dodatečným Použitím truhly tvých Kostek alchymisty a spadnou do jámy - vylézt stojí polovinu Pohybu. Při úspěchu jsou odsunuti na kraj jámy ve směru dle své volby a utrpí poloviční Zásah.

### Theurg

Theurgové jsou Alchymisté, kteří se rozhodli soustředit na pochopení samotných základů fungování světa - a toho, co je za jeho hranicemi. Jsou studenty kosmologie, metafyziky a Sfér - a jakkoliv teoretické se jejich bádání může zdát, rozhodně má i svou praktickou užitečnost.

#### 3\. - Sesílání kouzel

**kdykoliv, speciální**

*Studium podstaty vesmíru, vhled do jeho fungování a praktická zkušenost s jeho zákonitostmi tě naučily praktickému zacházení s magickými silami.*

Zásady pravidel pro Sesílání kouzel jsme už uvedli v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Kouzelnických kouzel.

Tabulka Theurga ukazuje počet Triků a Kouzelnických kouzel, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku.

**Rituály.** Kouzla, která Znáš, můžeš Sesílat jako Rituály, pokud mají značku Rituálu.

**Sesílací vlastnost** pro tvá Kouzelnická kouzla je Inteligence, protože tvá magie vychází z hlubokých znalostí o fungování vesmíru.

**Tvůj SO Záchrany kouzla** = 8 + tvá Oprava Inteligence + tvůj Zdatnostní bonus.

**Tvůj Bonus k Útoku kouzlem** = tvá Oprava Inteligence + tvůj Zdatnostní bonus.

**Brašnička na suroviny.** Tvá Alchymistická truhla funguje jako Brašnička na suroviny pro tvá Kouzla.

**Sesílací ohniskový předmět.** Pro svá Kouzelnická kouzla můžeš použít Mystický (ideálně Kouzelnický) ohniskový předmět.

**Známá kouzla 1. a vyššího Stupně.** Znáš Kouzlo Najdi přítelíčka a dvě další Kouzelnická kouzla 1\. Stupně dle své volby, z nichž jedno si musíš zvolit z Věšteckých nebo Vyvolávacích kouzel v seznamu Kouzelnických kouzel.

Na vyšších Úrovních se můžeš naučit jiná Věštecká a Vyvolávací kouzla. Na 8., 14. a 20. Úrovni se můžeš naučit Kouzlo z libovolné Školy kouzel.

Když získáš Úroveň v Povolání alchymisty, můžeš si zvolit jedno z
Kouzelnických kouzel, které Znáš a nahradit ho jiným Kouzlem ze seznamu
Kouzelnických kouzel (nové Kouzlo nemusí být stejného Stupně). Pokud nenahrazuješ Kouzlo ze 3., 8. nebo 14\. Úrovně, musí jít o Věštecké nebo Vyvolávací kouzlo.

###### Tabulka Theurga

| Úroveň theurga | Známá | kouzla | Pozice | x. | | Stupně | 
| --- | --- | --- | --- | --- | --- | --- |
| | Triky | Kouzla | 1. | 2. | 3. | 4. |
| 3. | 2 | 3 | 2 |  —  |  —  |  —  |
| 4. | 2 | 4 | 3 |  —  |  —  |  —  |
| 5. | 2 | 4 | 3 |  —  |  —  |  —  |
| 6. | 2 | 4 | 3 |  —  |  —  |  —  |
| 7. | 2 | 5 | 4 | 2 |  —  |  —  |
| 8. | 2 | 6 | 4 | 2 |  —  |  —  |
| 9. | 2 | 6 | 4 | 2 |  —  |  —  |
| 10. | 3 | 7 | 4 | 3 |  —  |  —  |
| 11. | 3 | 8 | 4 | 3 |  —  |  —  |
| 12. | 3 | 8 | 4 | 3 |  —  |  —  |
| 13. | 3 | 9 | 4 | 3 | 2 |  —  |
| 14. | 3 | 10 | 4 | 3 | 2 |  —  |
| 15. | 3 | 10 | 4 | 3 | 2 |  —  |
| 16. | 3 | 11 | 4 | 3 | 3 |  —  |
| 17. | 3 | 11 | 4 | 3 | 3 |  —  |
| 18. | 3 | 11 | 4 | 3 | 3 |  —  |
| 19. | 3 | 12 | 4 | 3 | 3 | 1 |
| 20. | 3 | 13 | 4 | 3 | 3 | 1 |

#### 3\. - Zlepšený Přítelíček

**stále**

*Tvé znalosti jiných Sfér dávají tvému Přítelíčkovi nebývalé možnosti.*

Kouzlo Najdi přítelíčka se pro tebe změní následujícím způsobem:

* Místo Surovinových složek můžeš utratit jedno Použití truhly.

* Máš na výběr i z těchto dalších podob Přítelíčka: Ďáblík, Mefit, Poletucha, Pseudodrak, nebo Rarach.

* Při použití Akce Útok můžeš místo jednoho svého Útoku nechat Útočit Přítelíčka. Ten tak učiní pomocí své Reakce.

* Se svým Přítelíčkem můžeš telepaticky komunikovat a vnímat skrze jeho smysly, pokud jste ve stejné Sféře existence. Když vnímáš skrz jeho smysly, můžeš skrze něj také mluvit svým hlasem, a to i když Přítelíček běžně mluvit nedokáže.

#### 9\. - Vymítač

**Oprava inteligence x mezi Dlouhými odpočinky** 

*Víš, odkud různé bytosti přicházejí. A umíš je poslat zpátky.*

Pomocí Akce můžeš přimět všechny Běsy, Elementály, Nebešťany a Víly do 6 sáhů od tebe provést Záchranu na Moudrost. Pokud neuspějí, jsou na jednu minutu teleportováni zpět do své domovské Sféry existence. Pokud se již nachází ve své domovské Sféře, jsou místo toho na jednu minutu Odvráceni.

Odvrácený tvor musí využít svůj Tah k tomu, aby se od tebe dostal co nejdále je to možné. Nemůže používat Reakce a může používat pouze Akci Běh nebo takovou Akci, která ho zbaví efektu, který mu brání v pohybu směrem od tebe. Pouze pokud se už od tebe nemá kam více vzdálit, může použít Uhýbání.

#### 13\. - Spolubojovník

**stále**

*Bytosti, které si povoláváš na pomoc, za tebe budou bez váhání bojovat.*

Tvůj Přítelíček získá následující zlepšení.

* Jeho Kostka obnovy se změní na tvou Kostku alchymisty. Má tolik Kostek obnovy, kolik je polovina tvé Úrovně alchymisty.

* Jeho Bonus k Útoku je nahrazen tvým Bonusem k Útoku kouzly a SO jím vnucených Záchran je SO Záchrany tvých kouzel.

* Tvůj Přítelíček dokáže nasát tvé zbraňové tinktury. Spotřebuje tím jednu jejich Dávku a jeho Útoky se stanou útoky tvou Alchymistovou zbraní.

#### 17\. - Vyvolávač

**kdykoliv**

*Máš přátele v jiných Sférách, kteří ti jsou ochotni přijít na pomoc.*

Utracením Pozice kouzel můžeš pomocí své Akce vyvolat až tolik tvorů, kolik je tvá Oprava inteligence (minimálně 1). Vyvolané bytosti můžou být Běsi, Elementálové, Nebešťané či Víly. Pokud vyvoláš více tvorů, nemusí jít o stejné tvory, ale musí být stejného typu (Sféry původu).

Pokud vyvoláš jednoho tvora, jeho Nebezpečnost může být rovna nanejvýš Stupni utracené Pozice kouzla. Pokud vyvoláš více tvorů, součet jejich Nebezpečnosti může být nanejvýš polovina Stupně utracené Pozice.

Vyvolaní tvorové jsou k tobě přátelští, jednají ve svém pořadí Iniciativy a uposlechnou tvých pokynů (Akce není potřeba). Zmizí po jedné minutě nebo když jim Výdrž klesne na 0.

## Barbar

Barbaři jsou divokými a nespoutanými válečníky, u kterých instinkty a reflexy převažují nad výcvikem a vytříbenou formou. Ačkoliv se Barbaři běžně pojí s v divočině žijícími kmeny, můžeme mnohé jejich zástupce najít i v civilizaci. Ať už Barbar stojí před nepřáteli jen v suknici a
s dvoubřitou sekerou, nebo se na ně řítí v podobě pancéřovaného rytíře, do boje se zpravidla vrhá v první linii a zůstává stát jako poslední.

Někteří Barbaři nachází naplnění ve svém kmeni a službě komunitě, jiní se oddávají síle a požitkům okamžiku, zatímco další se vydávají na osobní, často celoživotní výpravy. Všichni Barbaři nicméně těží ze zvířecí divokosti, kterou u ostatních potlačila civilizace a pohodlí. Zuřivost, s níž se vrhají do boje, se stala příslovečnou. Důvěřují pocitům a instinktům a spoléhají na vytrvalost a nezdolnost těla i ducha. Civilizace, nebo alespoň závislost na ní, je pro ně známkou slabosti a úpadku.

### Tvorba Barbara

Mnoho Barbarů se zrodilo s ohněm v krvi a divokost a nespoutanost jim byly vlastní od dětství. V části Barbarů se divokost probudila později, často v návaznosti na traumatické zážitky nebo spirituální prozření. Kde se vzala tvá Zuřivost? Byla pro tebe v životě spíše prokletím, nebo darem? Ovládáš ji, nebo ovládá ona tebe?

Většina Barbarů je hnána vpřed touhou nebo závazkem. Co ve světě hledáš ty? K čemu potřebuješ ostatní, případně co tě vede k ochotě jim pomoci? Jaký je tvůj vztah k tvému kmeni (rodině, klanu)?

#### Výdrž

**Kostky obnovy:** 1k12 za každou Úroveň barbara.

**Maximum výdrže na 1. Úrovni:** 12 + Oprava odolnosti.

**Maximum výdrže na vyšších Úrovních:** 1k12 (nebo 7) + Oprava odolnosti za každou Úroveň barbara po 1\. Úrovni.

#### Zdatnosti

**Zbraně:** Jednoduché zbraně, Válečné zbraně.

**Zbroje:** Lehké zbroje, Střední zbroje, Štíty.

**Pomůcky:** Žádné.

**Záchranné hody:** Síla, Odolnost.

**Dovednosti:** Zvol si dvě z těchto: Atletika, Ovládání zvířat, Přežití, Příroda, Vnímání, Zastrašování.

**SO Záchrany schopností** = 8 + tvá Oprava síly + tvůj Zdatnostní bonus, pokud není řečeno jinak.

#### Vybavení

Kromě vybavení daného tvým Zázemím začínáš s následující výbavou:

* **(a)** Obouruční sekera, nebo **(b)** jakákoliv Válečná zbraň na blízko,
* **(a)** dvě Ruční sekery, nebo **(b)** jakákoliv Jednoduchá zbraň,
* Průzkumníkův balíček a čtyři Oštěpy.

###### Tabulka Barbara
| Úroveň | Zdatnostní bonus | Použití Zuřivosti | Zásah Zuřivosti | Schopnosti |
| --- | --- | --- | --- | --- |
| 1. | +2 | 2 | +2 | Zuřivost, Obrana beze Zbroje |
| 2. | +2 | 2 | +2 | Bezhlavý útok, Smysl pro nebezpečí |
| 3. | +2 | 3 | +2 | Prvotní cesta |
| 4. | +2 | 3 | +2 | Zvýšení Hodnot vlastností |
| 5. | +3 | 3 | +2 | Útok navíc, Rychlý pohyb |
| 6. | +3 | 4 | +2 | Schopnost Prvotní cesty |
| 7. | +3 | 4 | +2 | Zvířecí instinkt |
| 8. | +3 | 4 | +2 | Zvýšení Hodnot vlastností |
| 9. | +4 | 4 | +3 | Brutální Kritický zásah (1 Kostka) |
| 10. | +4 | 4 | +3 | Schopnost Prvotní cesty |
| 11. | +4 | 4 | +3 | Zarytá Zuřivost |
| 12. | +4 | 5 | +3 | Zvýšení Hodnot vlastností |
| 13. | +5 | 5 | +3 | Brutální Kritický zásah (2 Kostky) |
| 14. | +5 | 5 | +3 | Schopnost Prvotní cesty |
| 15. | +5 | 5 | +3 | Vytrvalá Zuřivost |
| 16. | +5 | 5 | +4 | Zvýšení Hodnot vlastností |
| 17. | +6 | 6 | +4 | Brutální Kritický zásah (3 Kostky) |
| 18. | +6 | 6 | +4 | Nezkrotná síla |
| 19. | +6 | 6 | +4 | Zvýšení Hodnot vlastností |
| 20. | +6 | neomezeně | +4 | Prvotní šampion |


### Schopnosti Barbara

#### 1\. - Zuřivost

**2 a vícekrát mezi Dlouhými odpočinky**

*Ve tvé krvi hoří divokost, která tě žene vpřed životem a v boji tě mění v děsivou, běsnící sílu.*

Ve svém Tahu můžeš využít Bonusovou akci a Rozzuřit se. Mezi dvěma Dlouhými odpočinky tak můžeš učinit tolikrát, kolikrát udává Tabulka Barbara. Pokud Zuříš a nemáš na sobě Těžkou zbroj, tak:

* Máš Výhodu k Ověřením síly a k Záchranným hodům na Sílu.

* Tvé Zásahy Útokem na blízko využívající Sílu se zvýší o hodnotu uvedenou v Tabulce Barbara.

* Získáš Odolnost proti Bodným, Drtivým a Sečným zásahům.

Během Zuřivosti nemůžeš Sesílat kouzla ani se na ně Soustředit.

Zuřivost trvá jednu minutu (10 Kol) a skončí předčasně, pokud od konce předchozího Tahu do konce svého současného Tahu neprovedeš žádný Útok na nepřátelského tvora ani neutrpíš Zásah. Zuřivost skončí i pokud upadneš do Bezvědomí nebo tě něco Vyřadí jiným podobným způsobem. Zuřivost můžeš ukončit dobrovolně jako Bonusovou akci.

#### 1\. - Obrana beze Zbroje

**stále**

*Tvé instinkty a reflexy, stejně jako houževnatost a netečnost k bolesti, tě chrání lépe, než kdejaký pancíř.*

Když na sobě nemáš oblečenou žádnou Zbroj, tak své Obranné číslo zvýšíš o Opravu své Odolnosti - tedy tvé OČ = 10 + Oprava obratnosti + Oprava odolnosti. Můžeš přitom používat Štít (a přidat si tak další +2).

#### 2\. - Bezhlavý útok

**1x za Tah**

*Dokážeš potlačit svůj pud sebezáchovy a vrhnout se na nepřítele s děsivou zběsilostí.*

Prvním Útokem ve svém Tahu můžeš zaútočit Bezhlavě. Tím v tomto Tahu získáš Výhodu ke všem Útokům pomocí Síly, ale až do začátku tvého příštího Tahu budou mít Výhodu i všechny Útoky proti tobě.

#### 2\. - Smysl pro nebezpečí

**stále (musíš vidět a slyšet)**

*Tvá schopnost číst ve vlastních divokých pocitech ti umožňuje reagovat s ohromnou rychlostí.*

Dokud můžeš používat své smysly, máš Výhodu k Záchranám na Obratnost proti všemu, co vidíš (typicky pasti, kouzla atp.).

#### 3., 6., 10., 14. - Prvotní cesty

**stále**

*V srdci všech Barbarů hoří Zuřivost - ale ne u všech hoří stejným způsobem.*

Prvotní cesta Barbara formuje Zuřivost a možnosti jejího dalšího využití a dává ti specifické schopnosti. Na 3. Úrovni si zvolíš svou Prvotní cestu a získáš její první schopnost -další schopnosti Prvotní cesty pak dostaneš na 6., 10. a 14. Úrovni.

Níže najdeš popisy Prvotní cesty děsivého, bojovému šílenství propadajícího Berserkra, nezdolného a silného Bijce, na spojence orientovaného Kmenového válečníka a světem za svou výpravou putujícího Ničitele.

<Card header="Prvotní cesty v 5E">

V Základní knize 5E dále najdeš Prvotní cestu s přírodou spjatého **Totemového válečníka**. V Xethově průvodci se dočteš o s přírodními a barbarskými bohy spojené **Cestě fanatika**, duchovní a ochranitelské **Cestě rodových předků** a divoké a živelné **Cestě bouřného posla**. V Průzkumníkově průvodci nalezneš trpasličí **Cestu bojechtivce** a v Tanyině hrnci se píše o bestiálně se proměňující **Cestě šelmy** a chaotické **Cestě divoké magie**.

</Card>

#### 4., 8., 12., 16., 19. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 5\. - Útok navíc

**kdykoliv**

*Instinktivnost a agresivita tvých útoků jim dodává smrtící rychlost.*

V rámci Akce Útok můžeš provést dva Útoky. Je jedno, zda bojuješ na blízko nebo na dálku, a je jedno, zda zvolíš jeden nebo dva Cíle. Místo jednoho nebo obou Útoků můžeš provést Útočný manévr (viz část M).

#### 5\. - Rychlý pohyb

**stále**

*Touha po boji tě žene k nepřátelům rychleji než ostatní.*

Když na sobě nemáš Těžkou zbroj, zvýší se tvá Rychlost o 2 sáhy.

#### 7\. - Zvířecí instinkt

**stále**

*Bezprostřednost, s níž dokážeš sáhnout k násilí, ti dává bleskový nástup.*

Tvé instinkty jsou natolik zostřené, že získáš Výhodu k hodům na Iniciativu. Pokud tě protivníci Překvapí, ale ty se rozhodneš ihned Rozzuřit, můžeš Překvapení ignorovat.

#### 9., 13., 17. - Brutální Kritický zásah

**stále**

*Brutalita, s níž dokážeš využít okamžité převahy, vnáší hrůzu do srdcí tvých nepřátel.*

Kdykoliv způsobíš Kritický zásah Útokem na blízko, hoď si jednou další Kostkou zásahu.

Od 13. Úrovně tato schopnost zesílí na dvě dodatečné Kostky a na 17. Úrovni na tři Kostky.

#### 11\. - Zarytá Zuřivost

**kdykoliv, speciální**

*Tvá Zuřivost tě může udržet v boji navzdory těžkým zraněním.*

Když ti Zásah sníží Body výdrže na 0, aniž by tě na místě zabil, můžeš si hodit Záchranný hod na Odolnost se SO 10 + 5 za každé předchozí použití od posledního Dlouhého odpočinku. Pokud uspěješ, Body výdrže ti klesnou pouze na 1.

#### 15\. - Vytrvalá Zuřivost

**stále**

*Tvá Zuřivost se stane tak vytrvalou, že dokáže překlenout i momenty relativního klidu.*

Tvá Zuřivost skončí, pouze pokud upadneš do Bezvědomí, nebo tě Vyřadí jiný podobný efekt, nebo když ji Bonusovou akcí ukončíš dobrovolně.

#### 18\. - Nezkrotná síla

**kdykoliv**

*Jen málokterá překážka ti dokáže stát v cestě déle než pár okamžiků.*

Pokud ti při Ověření síly (vč. hodu na Dovednost, ale nikoliv při hodu na Útok, Zásah nebo Záchranu) padne v konečném součtu méně, než je tvá Hodnota síly, počítej, jako by tvá Hodnota síly padla.

#### 20\. - Prvotní šampion

**stále**

*Ztělesňuješ moc a nezkrotnost divočiny.*

Tvé Hodnoty síly a odolnosti se zvýší o 4. Tvoje maximum pro Hodnoty těchto Vlastností je teď 24.

### Cesta berserkra

Někteří Barbaři dokážou propadnout Zuřivosti tak hluboce, že je zcela pohltí. Běsnění, kterému poté propadnou, vnáší hrůzu a děs do řad nepřátel a budí opatrný respekt u přátel a spojenců. Cesta berserkra je cestou vzteku a násilí i na úkor vlastního bezpečí či příčetnosti - je na tobě, proti čemu tuto živelnou sílu obrátíš.

#### 3\. - Bojové šílenství

**kdykoliv během Zuřivosti**

*Pro pár dalších ran navíc ze sebe během Zuřivosti dokážeš vydat maximum.*

V kterémkoliv Tahu během své Zuřivosti se můžeš rozhodnout propadnout Bojovému šílenství. Když to uděláš, můžeš počínaje tvým dalším Tahem až do konce Zuřivosti provést právě jeden další Útok na blízko zbraní jako Bonusovou akci. Když přestaneš Zuřit, utrpíš jeden Stupeň únavy.

#### 6\. - Bezduchá zuřivost

**během Zuřivosti**

*Zuřivost ovládne tvou mysl a vytlačí vše, co jí stojí v cestě.*

Během Zuřivosti tě nelze Vystrašit ani Zmámit. Pokud jsi v jednom z těchto Stavů, když se Rozzuříš, efekt je po dobu Zuřivosti pozastavený.

#### 10\. - Zastrašující vzhled

**kdykoliv**

*Tvá Zuřivost je tak silná, že je z tebe cítit i ve chvílích klidu.*

Zvol jednoho tvora do 6 sáhů od sebe, kterého vidíš a který vidí a slyší tebe, a použij svou Akci k jeho Zastrašení. Tvor musí uspět v Záchranném hodu na Moudrost se SO tvého SO Záchrany schopností (odvozeného od Charismatu), jinak je Vystrašený do konce tvého příštího Tahu.

Poté, co tvora úspěšně Zastrašíš, můžeš ve svém příštím Tahu použít svou Akci k prodloužení trvání efektu do začátku dalšího Tahu. Takto můžeš efekt udržovat, dokud z jiných důvodů neskončí.

Efekt Zastrašení skončí, pokud se Zastrašený tvor ocitne dál než 12 sáhů od tebe nebo svůj Tah skončí mimo tvůj dohled.

Pokud tvor v Záchraně uspěje, nemůžeš na něj tuto schopnost znovu použít dalších 24 hodin.

#### 14\. - Odplata

**kdykoliv**

*Zásahy tě motivují k okamžité odvetě.*

Když utrpíš Zásah od tvora do jednoho sáhu od sebe, můžeš na něj pomocí své Reakce provést Útok na blízko zbraní.

### Cesta bijce

Bez ohledu na jejich pověst je síla většiny Barbarů především v jejich hlavách a duších. Ta tvá je skutečně ve svalech a fyzické mohutnosti. Holýma rukama škrtíš býky a svými pěstmi rozbíjíš lebky titánům.

#### 3\. - Tvrdá rána

**kdykoliv během Zuřivosti**

*I když zrovna bojuješ zbraní, dokážeš si najít příležitost k tomu dát ránu navíc.*

Když Zuříš, můžeš jako Bonusovou akci provést Útok beze zbraně, který při Zásahu způsobí Drtivý zásah za 1k6 + Oprava síly Bodů výdrže.

#### 3\. - Nepovalitelný

**během Zuřivosti, stále**

*Když se rozběsníš, nejde tě srazit ani přes tebe jen tak projít.*

Když Zuříš, nemůžeš se stát Ležící, pokud s tím nesouhlasíš, a pokusy tě Odstrčit nebo Prorazit mají Nevýhodu.

#### 6\. - Drtivé sevření

**1x mezi Odpočinky**

*Když protivníka obejmeš, dokážeš z něj vymáčknout duši.*

Při pokusu o Chycení (Útočný manévr) nebo poté, co někoho úspěšně Chytíš běžným způsobem, můžeš vyhlásit Drtivé sevření.

Drtivé sevření ti dá Výhodu pro pokus o Chycení. Když někoho Držíš (je tebou Chycený), můžeš ho navíc k běžným možnostem začít hrozivou silou tisknout: v Tahu, kdy jej úspěšně Chytíš a později jako Akci v Tazích, v nichž jej stále Držíš, můžeš Drženému tvorovi způsobit Drtivý zásah za 2k10 + tvá Oprava síly Bodů výdrže. Držený tvor ti automaticky poskytuje poloviční Kryt vůči všem Útokům.

Pokud během Drtivého sevření tvora Hodíš, máš Výhodu ke všem případným hodům, tvor má Nevýhodu ke všem souvisejícím Záchranám a případný Zásah, který mu Hozením způsobíš, je dvojnásobný.

Během Drtivého sevření můžeš použít svou Reakci a dát tak Nevýhodu ke snaze tvora o vyproštění se z tvého Držení. Pokud se tvor z tvého Držení vyprostí, Drtivé sevření skončí.

Drtivé sevření vyžaduje použití obou rukou -pokud v nich něco držíš, nemusíš to pouštět, nicméně pokud to je křehké, rozdrtíš to.

Pro potřeby udržení Zuřivosti se Drtivé sevření (pokus o Chycení popř. použití Akce k Drtivému sevření) počítá jako Útok.

#### 10\. - Osedlání titána

**1x mezi Odpočinky**

*Dokážeš se s nečekanou mrštností vrhnout na obří nepřátele, strhávat je do stran a zasazovat jim údery do nechráněných míst.*

Můžeš provést Manévr Lezení na Velké tvory jako Bonusovou akci, přičemž za „vhodnou situaci" se počítá jen to, že se k tvorovi dostaneš na Dosah. K pokusu o vylezení na tvora máš Výhodu.

Když jsi na tvorovi, můžeš snížit jeho Rychlost o svou Opravu síly. Navíc jako svou Reakci můžeš:

* Způsobit tvorovi Nevýhodu k hodu na Útok nebo k Záchrannému hodu.

* Úspěšným Ověřením síly se SO rovným Pasivní síle tvora (popř. Střetem, pokud PH uzná za vhodné si za tvora hodit) ho můžeš donutit pohnout se v jednom směru až o jeho Rychlost. Na konci pohybu jej pak můžeš donutit otočit se do tebou určeného směru.

Při Osedlávání titána máš Výhodu proti snaze tvora setřást tě nebo jiným způsobem shodit. Pokud tě úspěšně shodí, máš Výhodu k Ověření atletiky pro dopad, a pokud Zuříš, tak v tomto Ověření automaticky uspěješ.

Z tvora můžeš kdykoliv seskočit.

Pokud tě tvor setřese, spadneš. Pokud přitom Zuříš nebo použiješ svou Reakci k usměrnění pádu, dopadneš na nohy, jinak si musíš hodit obvyklý hod a riskovat, že spadneš a budeš Ležící.

#### 14\. - Nezdolnost

**během Zuřivosti**

*Zuřivost z tebe sálá s intenzitou, která brání úderům dopadnout.*

Během Zuřivosti můžeš pomocí své Reakce snížit hodnotu utrpěného Zásahu o polovinu své Úrovně barbara (zaokrouhleno dolů).

### Cesta kmenového válečníka

Mnozí Barbaři směřují svou Zuřivost ku prospěchu ostatních - své rodiny, klanu a okolní komunity. Ať už jsou hrdinými válečníky svého kmene, nebo přímo jeho vůdci, jsou zvyklí bojovat po boku svých soukmenovců a používat svou Zuřivost k jejich ochraně.

#### 3\. - Člen kmene

** stále**

*Žiješ s ostatními - umíš číst v jejich vlastních instinktech a apelovat na jejich touhy.*

Získáš Zdatnost ve Vhledu a Přesvědčování. Pokud už některou z těchto Zdatností máš, zvol si Zdatnost v některé další Barbarské dovednosti.

#### 3\. - Ochranitelské reflexy

**kdykoliv**

*Dokážeš reflexivně chránit své spolubojovníky.*

Když tvor, kterého vidíš, zaútočí na tvého spojence do jednoho sáhu od tebe, můžeš pomocí své Reakce způsobit, že útok mine.

#### 6\. - Divoká obrana

**1x mezi Odpočinky**

*Svou divokostí bráníš nepřátelům v jejich útocích a i v největších návalech vzteku se zvládáš krýt před jejich údery.*

Poté, co by tě měl Zasáhnout protivníkův Útok, můžeš jako svou Reakci proti tomuto Útoku a všem dalším Útokům až do konce svého příštího Tahu zvýšit své OČ o svou Opravu síly.

#### 10\. - Povzbuzující ryk

**1x mezi Odpočinky, během Zuřivosti**

*Tvůj bojový křik dodává nové síly tvým spolubojovníkům.*

Během své Zuřivosti můžeš vydat bojový křik, který všem tvým spojencům přidá Dočasné body výdrže v množství rovném tvé Úrovni barbara. Využití této schopnosti nevyžaduje Akci, ale musíš mít schopnost mluvit (nebýt Němý nebo v zóně magického ticha).

#### 14\. - Na čele hordy

**kdykoliv během Zuřivosti**

*Tvá zuřivost dokáže strhnout i tvé spojence.*

Během Zuřivosti urči libovolný počet tvorů do 4 sáhů od sebe. Tito tvorové dostanou přínosy ze tvé Zuřivosti:

* Výhodu k Ověřením síly a k Záchranným hodům na Sílu.

* +3 k Zásahu na blízko zbraní (od tvé 16. Úrovně +4).

* Odolnost vůči Bodným, Drtivým a Sečným zásahům.

Omezení, které ze Zuřivosti plynou nebo ji podmiňují, platí jen pro tebe a ostatní jimi nejsou postiženi (můžou tedy nadále kouzlit a nemusí během Kola na nikoho provést Útok ani být Zasaženi).

### Cesta ničitele

Někteří Barbaři opustí svůj domov a vydají se na osobní výpravu. Jejich cílem může být pomsta, nalezení něčeho ztraceného, osobní prozření nebo prostě snaha získat slávu a nesmrtelnost v legendách. Přestože takových není mnoho, jejich činy jim často vynesou věhlas ještě za života. Osud všech a všeho, kteří se jim postaví do cesty, jim vynesl označení Ničitelů.

#### 3\. - Výprava

** stále**

*Díky svému putování jsi znalejší a sečtělejší, než se na první pohled zdá. A ať už je cílem tvého putování cokoliv, máš o tom vědomost - a vědomost o věcech, které s tím souvisí.*

Vyber si cíl své životní cesty. Podle toho si zvol Zdatnost v jedné z následujících Dovedností: Historie, Mystika nebo Náboženství.

#### 3\. - Bojový styl

**stále**

*Kontakt s civilizovanými válečníky ti umožnil naučit se sofistikovanější bojový styl, který se ale dobře kombinuje s tvými vrozenými bojovými reflexy.*

Zvol jednu z následujících možností. Jeden Bojový styl si lze vzít pouze jednou. Pokud v budoucnu získáš možnost naučit se další Bojový styl, musíš se naučit nějaký, který ještě neznáš.

* ** Boj Obouruční zbraní.** Pokud ti na Zásah obouručně drženou Obouruční nebo Jedenapůlruční zbraní na blízko padne 1 nebo 2, můžeš si danou Kostkou hodit znovu, ale nový výsledek pak už musíš použít.

* ** Ochrana.** Když držíš Štít a tvor, kterého vidíš, zaútočí na tvého spojence do jednoho sáhu od tebe, můžeš mu pomocí své Reakce dát k Útoku Nevýhodu.

* ** Šerm.** Když držíš Zbraň na blízko v jedné ruce a v druhé ruce nemáš žádnou další Zbraň (můžeš v ní mít Štít), získáš s touto Zbraní +2 k hodům na Zásah.

Když získáš novou Úroveň barbara, můžeš vyměnit svůj Bojový styl za jiný a vyjádřit tak změny ve své bojové zkušenosti a přístupu.

#### 6., 9., 13. - Křik nepřátel

**kdykoliv, kdy během Zuřivosti srazíš protivníka** 

*Nic ti nevlévá nové síly do žil a nepomáhá slávě tvého kmene a jména tolik, jako křik hrůzy z hrdel tvých nepřátel.*

Pokaždé, když během Zuřivosti srazíš některého z nepřátel na 0 Bodů výdrže, můžeš utratit jednu Kostku obnovy a obnovit si její výsledek + Oprava odolnosti + Zdatnostní bonus Bodů výdrže.

Od 9. Úrovně můžeš za každého sraženého nepřítele utratit 2 Kostky obnovy a od 13. Úrovně 3 Kostky obnovy.

#### 10\. - Tajemství oceli

**stále**

*I když nejspíš ještě neznáš samotné tajemství oceli, snaha o jeho odhalení ti vyjevila mnoho menších tajemství a pravd o okolním světě. Ne filozofii učenců, ale věci, na nichž skutečně záleží.*

Nelze tě Zastrašit, máš Výhodu k Záchranám proti všem Iluzím a Očarováním a získáš Odolnost vůči Psychickým zásahům.

#### 14\. - Sám proti světu

**1x během Zuřivosti**

*Na své cestě se často musíš probíjet zástupy nepřátel.*

Během Zuřivosti můžeš pomocí Akce Útok provést jeden Útok na každého tvora, který se během tvého Tahu ocitne ve tvém Dosahu. Během svého pohybu nemůžeš provést Akci (Manévr) Odpoutání, nicméně Příležitostný útok provokuješ pouze od těch nepřátel, které nezasáhneš.

## Bard

Bardi jsou minstrelové, poeti, zpěváci a další umělci, jejichž nadání překročilo hranice všedního světa a umožňuje jim do něj skrze tóny, slova a výjevy vnášet skutečnou magii. Dokážou inspirovat spojence, děsit nepřátele, vyvolávat iluze, dodávat ztracené síly a léčit zranění. Jejich magie činí jejich umění jedinečným, úchvatným a neopakovatelným - stejně tak ale jejich umění činí úžasnou a jedinečnou i jejich magii.

Magie v jejich srdci činí Bardy odlišnými od ostatních umělců. Dává jim nevšední touhy a sny a vede je životem po nečekaných a nestálých stezkách. Jednoho a toho samého Barda můžeš jednou potkat na šlechtickém dvoře, kde bude novými básněmi oslavovat eleganci dam a udatnost rytířů, podruhé v zaplivané putyce, jak vnáší nový život a energii do klasické odrhovačky pro pobavení chudiny, a potřetí v ruinách divočinou ukrytého chrámu, ve kterém hledá zlomky ztracené ságy o dávném, zapomenutém hrdinovi. Bohatost zážitků dělá z Bardů dobrodruhy mnoha nečekaných talentů zběhlých v mnoha nečekaných dovednostech.

### Tvorba Barda

Které konkrétní umění zažehlo ve tvém srdci jiskru magie? Jak a kdy k tomu došlo? A kde a jak se ona jiskra změnila v plamen? Stalo se to divoce, na cestách, živeno smíchem, potleskem a slzami prostého publika? Nebo na šlechtickém dvoře pod dohledem jiného mistra umění, nebo dokonce na prestižní umělecké škole?

Patříš k těm Bardům, kteří žijí pro své umění, nebo spíše k těm, pro které je uměním život samotný? Následuješ ostatní pro jejich příběhy, nebo raději tvoříš své vlastní? Zajímá tě, zda jsou tvé příběhy pravdivé?

#### Výdrž

**Kostky obnovy:** 1k8 za každou Úroveň barda.

**Maximum výdrže na 1. Úrovni:** 8 + Oprava odolnosti.

**Maximum výdrže na vyšších Úrovních:** 1k8 (nebo 5) + Oprava odolnosti za každou Úroveň barda po 1. Úrovni.

#### Zdatnosti

**Zbroje:** Lehké zbroje.

**Zbraně:** Jednoduché zbraně, Dlouhý meč, Krátký meč, Rapír, Ruční kuše.

**Pomůcky:** Tři Hudební nástroje dle tvé volby.

**Záchranné hody:** Obratnost, Charisma.

**Dovednosti:** Zvol si libovolné tři.

**SO Záchrany kouzel:** 8 + tvá Oprava charismatu + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Rapír, **(b)** Dlouhý meč, nebo **(c\)** jakákoliv Jednoduchá zbraň,
* **(a)** Diplomatův balíček, nebo **(b)** Bavičův balíček,
* **(a)** Loutna, nebo **(b)** jakýkoliv jiný Hudební nástroj,
* Kožená zbroj a Dýka.

###### Tabulka Barda

| Úroveň | Zdatnostní bonus | Schopnosti | Známá | kouzla | | — | — | Pozice | x. | Stupně | — | — | |
| --- | --- | --- | --- | --- | --- | --- | --- | --- | --- | --- | --- | --- | --- |
| | | | **Triky** | **Kouzla** | **1.** | **2.** | **3.** | **4.** | **5**. | **6.** | **7.** | **8.** | **9.** |
|1.|+2|Sesílání kouzel, Bardská inspirace (k6)|2|4|2| — | — | — | — | — | — | — | — |
|2.|+2|Všeuměl, Odpočinková píseň (k6)|2|5|3| — | — | — | — | — | — | — | — |
|3.|+2|Bardská kolej, Kvalifikace|2|6|4|2| — | — | — | — | — | — | — |
|4.|+2|Zvýšení Hodnot vlastností|3|7|4|3| — | — | — | — | — | — | — |
|5.|+3|Bardská inspirace (k8), Pramen inspirace|3|8|4|3|2| — | — | — | — | — | — |
|6.|+3|Protizmámení, Schopnost Bardské koleje|3|9|4|3|3| — | — | — | — | — | — |
|7.|+3| — |3|10|4|3|3|1| — | — | — | — | — |
|8.|+3|Zvýšení Hodnot vlastností|4|11|4|3|3|2| — | — | — | — | — |
|9.|+4|Odpočinková píseň (k8)|4|12|4|3|3|3|1| — | — | — | — |
|10.|+4|Bardská inspirace (k10), Kvalifikace, Magická tajemství|4|14|4|3|3|3|2| — | — | — | — |
|11.|+4| — |4|15|4|3|3|3|2|1| — | — | — |
|12.|+4|Zvýšení Hodnot vlastností|4|15|4|3|3|3|2|1| — | — | — |
|13.|+5|Odpočinková píseň (k10)|4|16|4|3|3|3|2|1|1| — | — |
|14.|+5|Schopnost Bardské koleje, Magická tajemství|4|18|4|3|3|3|2|1|1| — | — |
|15.|+5|Bardská inspirace (k12)|4|19|4|3|3|3|2|1|1|1| — |
|16.|+5|Zvýšení Hodnot vlastností|4|19|4|3|3|3|2|1|1|1| — |
|17.|+6|Odpočinková píseň (k12)|4|20|4|3|3|3|2|1|1|1|1|
|18.|+6|Magická tajemství|4|22|4|3|3|3|3|1|1|1|1|
|19.|+6|Zvýšení Hodnot vlastností|4|22|4|3|3|3|3|2|1|1|1|
|20.|+6|Zlepšená inspirace|4|22|4|3|3|3|3|2|2|1|1|

### Schopnosti Barda

#### 1\. - Sesílání kouzel

**kdykoliv, speciální**

*Dokážeš přimět realitu, aby se podřídila přáním, která vložíš do svého umění.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Bardských kouzel.

Tabulka Barda ukazuje počet Bardských Triků a Kouzel, která Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku.

Když získáš Úroveň v Povolání barda, můžeš si zvolit jedno z Bardských kouzel, které Znáš, a nahradit ho jiným Kouzlem ze seznamu Bardských kouzel (nové Kouzlo nemusí být stejného Stupně). Také můžeš vyměnit jeden Bardský trik, který ovládáš, za jiný Bardský trik.

**Sesílací vlastnost** pro tvá Bardská kouzla je tvé Charisma, protože tvá magie vychází ze srdce a duše, kterou vkládáš do umění své hudby a řeči. 
**Tvůj SO Záchrany kouzla** = 8 + tvá Oprava charismatu + tvůj Zdatnostní bonus.
**Tvůj Bonus k Útoku kouzlem** = tvá Oprava charismatu + tvůj Zdatnostní bonus.
**Sesílací ohniskový předmět:** Pro svá Bardská kouzla můžeš jako Ohniskový předmět použít libovolný Hudební nástroj.
**Rituální sesílání:** Bardské kouzlo, které Znáš a které má uvedenou možnost Rituálního sesílání, můžeš Seslat jako Rituál. Rituální seslání trvá o 10 minut déle, ale nestojí utracení Pozice kouzla (nicméně nemůžeš jej takto Seslat z vyšší Pozice, než je nejnižší Pozice potřebná pro Seslání tohoto Kouzla).

#### 1., 5., 10., 15. - Bardská inspirace

**Oprava charismatu x mezi Dlouhými odpočinky** 

*Síla tvých slov nebo popěvků dokáže inspirovat ostatní k nebývalým výkonům.*

Jako Bonusovou akci zvol jiného tvora než sebe, který tě vidí a slyší a je nanejvýš 12 sáhů od tebe. Tento tvor získá 1k6 Bardské inspirace.

V následujících deseti minutách si tvor může jednou hodit Kostkou inspirace a přičíst výsledek k jednomu svému hodu na Vlastnost či Dovednost, hodu na Útok, nebo Záchrannému hodu. Tvor může hodit Bardskou Kostkou inspirace až poté, co hodí 1k20. Pokud tvor používá Kostku inspirace při hodu, u kterého nezná SO, pak musí Kostku použít předtím, než se dozví, zda uspěl nebo ne. Jakmile Kostku inspirace použije, spotřebuje ji. Jeden tvor může mít najednou pouze jednu Kostku inspirace.

Na 5. Úrovni barda se tvá Kostka inspirace změní na k8, na 10. na k10 a na 15. na k12.

#### 2\. - Všeuměl

**stále**

*Pestrost tvých cest a bohatství tvých zážitků ti dalo proniknout do základů všech myslitelných činností.* 

Můžeš přičíst polovinu svého Zdatnostního Bonusu (zaokrouhleno dolů) ke každému Ověření vlastnosti (vč. hodu na Dovednost, ale nikoliv při hodu na Útok, Zásah nebo Záchranu), které ještě neobsahuje tvůj Zdatnostní Bonus.

#### 2., 9., 13., 17. - Odpočinková píseň

**při Krátkém odpočinku**

*Tvá uklidňující hudba nebo povzbuzující vyprávění dokážou osvěžit tvé zraněné spojence.*

Každý k tobě přátelský tvor včetně tebe, který tě slyší a který utratí aspoň jednu Kostku obnovy, si obnoví 1k6 Bodů výdrže navíc.

Na 9. Úrovni barda se počet dodatečných Bodů výdrže zvýší na 1k8, na 13. na 1k10 a na 17. na 1k12.

#### 3., 6., 14. - Bardská kolej

**stále**

*Bardi se liší nejen ve formě umění, ale i v jeho obsahu - a ve způsobu, kterým přistupují ke světu, životu a nakonec i ke své magii.*

Zvolíš si směr svého umění, magie a života, který ovlivní tvá Kouzla a další schopnosti. Na 3. Úrovni si zvolíš jednu z Bardských kolejí a získáš její první schopnost - další schopnosti Bardské koleje získáš na 6. a 14. Úrovni.

Níže najdeš popisy dobrodružné Koleje dramatu, společenské Koleje romance a síly obnovující Koleje světských písní.

<Card header="Bardské koleje v 5E">

V Základní knize 5E najdeš hrdinskou **Kolej odvahy** a magickou **Kolej znalostí**. V Xethově průvodci je šermířská **Kolej mečů**, pomlouvačná **Kolej klepů** a vílí **Kolej půvabu**. V Tanyině hrnci se dočteš o vesmírné **Koleji tvorby** a rétorické **Koleji výmluvnosti**.

</Card>

#### 3., 10. - Kvalifikace

*Ve snaze proniknout do života ostatních získáš mistrovství v několika světských oblastech.*

Zvol si dvě Dovednosti, ve kterých máš Zdatnost. Tvůj Zdatnostní Bonus se pro Ověření těchto Dovedností zdvojnásobí. Na 10. Úrovni si můžeš zvolit další dvě Dovednosti.

#### 4., 8., 12., 16., 19. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2, nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 5\. - Pramen inspirace

**stále**

*Staneš se stálým zdrojem inspirace a síly.*

Utracená použití Bardské inspirace si obnovíš i na konci Krátkého odpočinku.

#### 6\. - Protizmámení

**kdykoliv**

*Tvá hudba a slova mají sílu schopnou překonat strach a prolomit zakletí.*

Jako Akci můžeš projevit své umění a dát tak až do konce svého příštího Tahu sobě a všem svým spojencům do 6 sáhů, kteří tě slyší, Výhodu k Záchranným hodům proti Vystrašení a Zmámení. Pokud tě něco Vyřadí či umlčí, nebo pokud dobrovolně umlkneš, efekt skončí.

#### 10., 14., 18. - Magická tajemství

**stále**

*Tvé umění ti dá nahlédnout do nečekaných tajemství stvoření.*

Zvol si libovolná dvě Kouzla ze seznamu kteréhokoliv Povolání (včetně Bardských), pro které máš Pozici dostatečného Stupně, která se naučíš a považují se pro tebe za Bardská. Tato Kouzla už jsou zahrnuta ve sloupci Známá kouzla v Tabulce Barda výše.

Na 14. Úrovni se naučíš dvě další Kouzla kteréhokoliv Povolání a další dvě na 18. Úrovni.

#### 20\. - Zlepšená inspirace

**při hodu na Iniciativu, když nemáš žádná použití Bardské inspirace**

*Tvá schopnost inspirovat ostatní přestane mít konce.*

Když si házíš na Iniciativu a nemáš už žádná použití Bardské inspirace, obnovíš si jedno použití.


### Kolej dramatu

Kolej dramatu sdružuje Bardy, kteří touží po napětí a nebezpečí. Sami se vrhají do hrozivých situací, aby nasáli jejich podstatu a mohli ji vložit do svých ság a písní v co nejautentičtější podobě. Taková díla pak publiku nedají oddechnout, dokud Bardův příběh nedojde svého konce. Bardi z Koleje dramatu tradičně preferují smyčcové nástroje, jako jsou Housle či Viola.

#### 3\. - Stupňující se napětí

**kdykoliv**

*Tvé příběhy jsou plné dramatických a nečekaně silných ran.*

Pokud postava s Kostkou inspirace uspěje v Útoku, může ji použít a zvýšit Zásah o tento hod. Pokud Útok zasáhl více Cílů, Zásah se zvýší pro každý z nich. Naopak, pokud je sama Zasažena, může hodnotu Zásahu o hod Kostkou inspirace snížit.

#### 6\. - Nečekaný zvrat

**kdykoliv**

*Tempo a kadence zvratů v tvých ságách zrychlí tep každého posluchače.*

Pokud ty nebo tvůj spojenec utrpíte Zásah, můžeš jako Reakci utratit Kostku inspirace. Zasažený tvor může okamžitě provést nazpátek Útok zbraní nebo trikem a použitou Kostku inspirace si může přičíst k hodu Útok i na Zásah.

#### 14\. - Fatální slabina

**1x mezi Odpočinky**

*Ti nejmocnější hrdinové i netvoři mívají často nečekané slabiny.*

Jako Bonusovou akci zvol jednoho nepřítele a jeden Typ zásahu. Tvor se až do začátku tvého dalšího Tahu stane Zranitelný daným Typem zásahu a všechny Útoky daného Typu mají proti němu Výhodu.

Tato schopnost ignoruje Odolnost, ale ne Imunitu.

### Kolej romance

Kolej romance sdružuje ty Bardy, kteří hledají inspiraci v srdcích ostatních - v jejich touhách, pocitech, snech a cílech. Jejich umění, ač třeba prezentováno širokému publiku, je pro posluchače osobní a zasahuje je do hloubky. Bardi z Koleje romance tradičně preferují drnkací nástroje jako jsou Harfa či Loutna.

#### 3\. - Šaty dělají člověka

**stále**

*Víš, jak vypadat dokonale - a jak vzhledem svých šatů zakrýt jejich praktickou povahu.*

Za půl dne práce dokážeš upravit Lehkou zbroj, aby vypadala jako Slavnostní oblečení. A vypadáš v něm skvěle.

Navíc pokud tě potká nějaká nehoda, tak ti na nápravu svého vzhledu stačí pouhá minuta. Pokud máš deset minut, dokážeš přimět své oblečení a vzezření, aby vypadalo značně lépe, než by odpovídalo jeho původu, materiálům, zpracování nebo ceně.

#### 3\. - Magický úsměv

**kdykoliv**

*Tvůj úsměv dokáže oslabit obranu každého srdce.*

Pokud sešleš Očarovávací kouzlo na Cíl, který tě vidí, můžeš použít Bardskou inspiraci ke zvýšení SO proti tomuto Kouzlu o hod tvou Kostkou inspirace.

#### 6\. - Neodolatelný šarm

**stále**

*Tvůj šarm získá nadpřirozené kvality.*

Pokud strávíš alespoň deset minut volné konverzace s nějakým tvorem, máš vůči němu po jednu hodinu Výhodu k hodům na Klamání a Přesvědčování.

Zároveň se naučíš dvě Očarovávací kouzla libovolného Povolání nad počet svých běžných Kouzel. Kouzla se pro tebe považují za Bardská.

#### 14\. - Osudová přitažlivost

**stále**

*Ostatní k tobě od pohledu cítí náklonnost a zdráhají se ti ublížit.*

Pokud chce nepřítel s Inteligencí 4 a více, který doposud nebyl Cílem tvého Útoku, Zasáhnout konkrétně tebe, musí uspět v Záchraně na Moudrost se SO rovným tvému SO Záchrany kouzel. Pokud neuspěje, má k Útokům na tebe v daném Tahu Nevýhodu. Efekt působí, dokud protivník v Záchraně neuspěje, nebo dokud tě Útokem úspěšně nezasáhne - poté je vůči němu dalších 24 hodin Imunní.

Pokud protivník v Záchraně neuspěje, může se rozhodnout provést Útok na někoho jiného, nebo provést jinou Akci.

Protivník, který tě nechce přímo zabít, tě nebude dorážet - pokud padneš, vezme tě do zajetí nebo tě nechá napospas osudu.

### Kolej světských písní

Kolej světských písní sdružuje Bardy, kteří své umění propojují s každodenním životem - vyzdvihují jeho kvality a mírní jeho útrapy. Jejich publikem není pár vybraných šlechticů nebo kultivovaných měšťanů, ale skandující davy, a jejich písně nejsou jemné, nadpozemské melodie, ale úderné rytmy. Bardi z Koleje světských písní tradičně preferují dechové nebo bicí nástroje jako jsou Píšťala, Flétna, Trumpeta nebo Bubínek.

#### 3\. - Píseň života

**kdykoliv**

*Tvé umění dokáže obnovit síly v těch nejtěžších momentech.*

Postava může použít Kostku inspirace ke zvýšení jednoho Léčivého efektu, který na ni Cílí. Navíc k běžnému efektu Léčení může odstranit i jeden Stav, který na ni působí. Pokud má Stav více Stupňů, sníží ho o jeden jeho Stupeň.

#### 6\. - Lidová moudrost

**1x mezi Odpočinky**

*Tvá blízkost všednímu, přízemnímu světu a lidové moudrosti tě naučila, jak odolat mystickým hrozbám.*

Pokud je tvůj spojenec přinucen k Záchrannému hodu proti kouzlu, můžeš jako svou Reakci vykřiknout radu, jak kouzlu odolat a dát mu tak k Záchraně Výhodu.

#### 14\. - Vtahující melodie

**1x mezi Odpočinky**

*Tvá hudba dokáže strhnout a pohltit jednotlivce i davy jako žádná jiná.*

Jako svou Akci můžeš začít hrát uhrančivou píseň. Všichni tvorové s Inteligencí alespoň 4, kteří tě slyší, si musí hodit Záchranu na Moudrost proti tvému SO Záchrany kouzel a pokud selžou, stanou se Zmámenými. Zmámení tvorové ustanou v jakékoliv činnosti, kterou provádí, pokud je to neohrozí na zdraví nebo na životě.

Pokud je Zmámený tvor nucen vykonávat nějakou činnost, má Nevýhodu ke všem Ověřením, vyjma hodů na Útok a hodů souvisejících s přímou snahou o záchranu svého života (např. snaha o chycení se při pádu do propasti). Soustředění se na kouzla vyžaduje od Zmámeného tvora každé Kolo Ověření moudrosti proti tvému SO Záchrany kouzel.

V dalších Tazích můžeš použít svou Akci k dalšímu hraní a efekt tak udržovat až 10 minut. Tvor, který v Záchraně jednou uspěl, je proti této tvé melodii Imunní. Tvor, který selhal, může svou Záchranu zopakovat, pouze pokud se jeho situace výrazně změní.

## Bojovník

Každý dokáže bojovat a mnoho postav dokáže bojovat velmi dobře. Mnoho tvorů se dokonce bojem živí, ať už v rámci válčení, zločinu, nebo vymáhání práva. Zdaleka ne všichni jsou ale Bojovníky. Skuteční Bojovníci mezi těmito všemi vynikají. Jsou těmi, kdo se na boj specializují - pro které boj není jen součástí obživy, ale pro které je řemeslem, profesí, uměním a náplní života.

Bojovníky najdeš na všech možných místech -mezi trénovanými rytíři, profesionálními žoldáky a zocelenými válečnými veterány, ale i mezi lovci a průvodci a samozřejmě i mezi lupiči, piráty nebo pouličními rváči. I když se bojový styl a přístup jednotlivých Bojovníků může lišit jako den a noc, vždy je poznáš podle rozvinuté bojové techniky a schopnosti zachovat si přehled, chladnou hlavu a rychlý úsudek i uprostřed té nejprudší bitevní vřavy.

### Tvorba Bojovníka

Když tvoříš svého Bojovníka, zamysli se nad několika otázkami ohledně tvého postoje k boji samotnému. Je pro tebe mistrovství v boji cílem, jako pro mnohé rytíře, žoldnéře nebo mistry bojových umění? Nebo je pro tebe spíše nástrojem, tak jako pro mnohé šlechtice, zločince nebo strážce? Je pro tebe boj něco, pro co žiješ, nebo spíše něco, co je nutné podstupovat?

Určitě se zamysli nad tím, jaký styl boje preferuješ a proč. Spoléháš především na hrubost, na hbitost, nebo spíše na techniku? Máš za sebou vynikající trénink u věhlasného mistra? Nebo spíše sérii učitelů a tvrdých životních zkušeností? Co tě odlišuje od obyčejných válečníků a od ostatních Bojovníků?

Zamysli se i nad svými dřívějšími bojovými zkušenostmi a zážitky, stejně jako nad dřívějšími učiteli, přáteli a spolubojovníky. Jaké jsou vaše vztahy? Co tě naučili a dali do života?

#### Výdrž

**Kostky obnovy:** 1k10 za každou Úroveň bojovníka.

**Maximum výdrže na 1. Úrovni:** 10 + Oprava odolnosti.

**Maximum výdrže na vyšších Úrovních:** 1k10 (nebo 6) + Oprava odolnosti za každou Úroveň bojovníka po 1. Úrovni.

#### Zdatnosti

**Zbroje:** Všechny Zbroje a Štíty.

**Zbraně:** Všechny Zbraně kromě Improvizovaných.

**Pomůcky:** Žádné.

**Záchranné hody:** Síla, Odolnost.

**Dovednosti:** Zvol si dvě z těchto: Akrobacie, Atletika, Historie, Ovládání zvířat, Přežití, Vhled, Vnímání, Zastrašování.

**SO Záchrany schopností** = 8 + tvá Oprava síly nebo obratnosti (tvá volba) + tvůj Zdatnostní bonus, pokud není řečeno jinak.

#### Vybavení

Kromě vybavení daného tvým Zázemím začínáš s následující výbavou:

* **(a)** Kroužková zbroj, nebo **(b)** Kožená zbroj, Dlouhý luk a 20 šípů,
* **(a)** Válečná zbraň a Štít, nebo **(b)** dvě Válečné zbraně,
* **(a)** Lehká kuše a 20 šipek, nebo **(b)** dvě Sekery,
* **(a)** Jeskyňářův balíček, nebo **(b)** Průzkumníkův balíček.

###### Tabulka Bojovníka

| Úroveň | Zdatnostní bonus | Schopnosti |
| --- | --- | --- |
| 1\. | +2 | Bojový styl, Druhý dech |
| 2\. | +2 | Akční vlna (jedno použití) |
| 3\. | +2 | Bojový archetyp | 
| 4\. | +2 | Zvýšení Hodnot vlastností |
| 5\. | +3 | Útok navíc |
| 6\. | +3 | Zvýšení Hodnot vlastností |
| 7\. | +3 | Schopnost Archetypu |
| 8\. | +3 | Zvýšení Hodnot vlastností |
| 9\. | +4 | Nezdolnost (jedno použití) |
| 10\. | +4 | Schopnost Archetypu |
| 11\. | +4 | Útok navíc (2) |
| 12\. | +4 | Zvýšení Hodnot vlastností |
| 13\. | +5 | Nezdolnost (dvě použití) |
| 14\. | +5 | Zvýšení Hodnot vlastností |
| 15\. | +5 | Schopnost Archetypu |
| 16\. | +5 | Zvýšení Hodnot vlastností | 
| 17\. | +6 | Akční vlna (dvě použití), Nezdolnost (tři použití) |
| 18\. | +6 | Schopnost Archetypu |
| 19\. | +6 | Zvýšení Hodnot vlastností |
| 20\. | +6 | Útok navíc (3) |

### Schopnosti Bojovníka

#### 1\. - Bojový styl

**stále**

*Ovládáš pokročilé bojové techniky, které ti dávají vyniknout nad ostatními.*

Jako svou specializaci si osvojíš konkrétní Bojový styl. Zvol jednu z následujících možností:

* **Boj dvěma zbraněmi.** Při boji dvěma Zbraněmi si můžeš přičíst svou Opravu vlastnosti i k Zásahu druhého Útoku (viz 8. kapitola: Hraní hry, část Útok, Zásah a Zbraně, strana 281).

* **Boj Obouruční zbraní.** Pokud ti na Zásah obouručně drženou Obouruční nebo Jedenapůlruční zbraní na blízko padne 1 nebo 2, můžeš si danou kostkou hodit znovu, ale nový výsledek pak už musíš použít.

* **Obrana.** Když máš na sobě Zbroj, získáš dalších +1 k OČ.

* **Ochrana.** Když držíš Štít a tvor, kterého vidíš, zaútočí na tvého spojence do jednoho sáhu od tebe, můžeš mu pomocí své Reakce dát k Útoku Nevýhodu.

* **Střelba.** Získáš Bonus +2 k hodům na Útok Střelnými zbraněmi na dálku.

* **Šerm.** Když držíš Zbraň na blízko v jedné ruce a v druhé ruce nemáš žádnou další Zbraň (můžeš v ní mít Štít), získáš s touto Zbraní +2 k hodům na Zásah.

Jeden Bojový styl si lze vzít pouze jednou. Pokud v budoucnu získáš možnost naučit se další Bojový styl, musíš se naučit nějaký, který ještě neznáš.

Když získáš novou Úroveň bojovníka, můžeš vyměnit svůj Bojový styl za jiný a vyjádřit tak změny ve své bojové zkušenosti a přístupu.

#### 1\. - Druhý dech

**1x mezi Odpočinky**

*Dokážeš vmžiku obnovit své síly pouhou silou vůle.*

Můžeš použít Bonusovou akci k obnově svých Bodů výdrže v počtu 1k10 + tvá Úroveň bojovníka.

#### 2\. - Akční vlna

**1x mezi Odpočinky, od 17. Úrovně 2x mezi Odpočinky**

*Dokážeš se vybičovat k ohromným výkonům a bojovat jako několik válečníků naráz.*

Ve svém Tahu můžeš navíc k běžné Akci a Bonusové akci provést ještě jednu plnohodnotnou Akci. (Můžeš použít obě Akce k provedení dvou Akcí Útok, v obou Útocích použít své Vícenásobné útoky a případně ještě využít jedné Bonusové akce k provedení Útoku druhou zbraní – nebo udělat cokoliv jiného.)

Počínaje 17. Úrovní můžeš použít tuto schopnost dvakrát mezi Odpočinky, ale v jednom Tahu pouze jednou.

#### 3., 7., 10., 15., 18. - Bojový archetyp

**stále**

*Různí Bojovníci se soustředí na různé aspekty boje - od snahy o vlastní dokonalost přes skupinový boj a velení ostatním až po využívání esoterických sil.*

Bojový archetyp odráží tvé širší bojové zaměření. Svůj Bojový archetyp si zvolíš na 3. Úrovni, kdy získáš i jeho první schopnost. Další schopnosti Bojového archetypu získáš později na 7., 10., 15. a 18. Úrovni.

Níže najdeš popisy několika Bojových archetypů: v ochraně spojenců trénovaného Gardistu, přírodní magií nadaného Chodce, božskou magií vládnoucího Chrámového rytíře, na dokonalost orientovaného Šampiona, na boj na dálku specializovaného Střelce, hromadnými boji zoceleného Veterána a ve velení zběhlého Vojevůdce.

<Card header="Bojové archetypy v 5E">

V Základní knize 5E najdeš na individuální bojové manévry zaměřeného **Taktika** a kouzelnickou magií vládnoucího **Čaroknechta**, v Xethově průvodci pak je magii do střel zaklínající **Mystický lučištník**, nepřátele ve ztečích a nájezdech srážející **Bohatýr** a orientální **Samuraj**, v Tanyině hrnci se dočteš o mystickým vybavením vládnoucím **Runovém rytíři** a psychickou silou vládnoucím **Bojovníkovi mentální síly** a v Cestovatelově průvodci je popsán spolubojovníky inspirující **Rytíř purpurového draka**.

</Card>



#### 4., 6., 8., 12., 14., 16., 19. - Zvýšení hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 5., 11., 20. - Útok navíc

**kdykoliv**

*Dokážeš využít i té nejmenší příležitosti a bojuješ s děsivou efektivitou.*

Když ve svém Tahu provedeš Akci Útok, můžeš provést dva Útoky. Je jedno, zda bojuješ na blízko nebo na dálku, a je jedno, zda zvolíš jeden nebo dva Cíle. Místo jednoho nebo obou Útoků můžeš provést Útočný manévr (viz 8. kapitola: Hraní hry, část Manévry).

Na 11. Úrovni se počet Útoků zvedne na tři a na 20\. Úrovni na čtyři.

#### 9., 13., 17. - Nezdolnost

**1x mezi Dlouhými odpočinky, od 13. Úrovně 2x, od 17. Úrovně 3x**

*Tvá vůle a schopnosti ti umožní odolat nepřátelským silám i v momentě, kdy se věci zdají být ztracené.* 

Můžeš zopakovat svůj neúspěšný Záchranný hod. Nový hod už musíš použít.

Od 13. Úrovně můžeš použít tuto schopnost dvakrát mezi Dlouhými odpočinky a od 17. Úrovně třikrát.

### Gardista

Ať už patříš mezi členy osobní stráže, pořádkové hlídky, nebo k těm, co chránili rodinu při útěku z válkou zmítané země, tvůj život se točí okolo ochrany ostatních. V bitvě si dokážeš držet přehled o dění a reagovat na vše, co se v tvém okolí děje.

#### 3\. - Kryju tě

**kdykoliv**

*Dokážeš ostatní bránit vlastním tělem.*

Můžeš použít Reakci a prohodit si místo se spojencem do jednoho sáhu od tebe, na kterého je veden Útok (včetně Příležitostného útoku). Cílem Útoku se staneš ty. Tuto schopnost musíš provést před vyhodnocením úspěšnosti Útoku na svého spojence (tedy předtím, než se dozvíš jeho hodnotu).

#### 7\. - Na všech stranách

**stále**

*Dokážeš bleskově reagovat na každou sebemenší změnu situace.*

V Kole máš k dispozici 2 Reakce. Naráz můžeš utratit pouze jednu a stejné schopnosti a efekty nelze skládat a tím je sčítat ani násobit.

#### 10\. - Instinktivní odražení

**stále**

*Dokážeš si vybrat ten pravý zlomek vteřiny a nedáváš nepřátelům žádnou příležitost.*

Všechny Příležitostné útoky proti tobě získávají Nevýhodu.

#### 15\. - Za mnou!

**kdykoliv**

*Dokážeš ostatní provést bojovou zónou.*

Když se pohneš, můžou se všichni tví spojenci do jednoho sáhu od tebe pohnout spolu s tebou, aniž by je to stálo jejich Pohyb.

#### 15\. - Živý štít

**kdykoliv**

*Ti, kdo se za tebou skryjí, jsou v bezpečí před všemi náhodnými hrozbami.*

Pokud je na spojence do jednoho sáhu veden Příležitostný útok, můžeš ho přesměrovat na sebe.

#### 18\. - Živá hradba

**stále**

*Dokud stojíš poblíž, tak na tebou chráněné spojence nikdo nedosáhne.*

Všechny Útoky na blízko zbraní na všechny tvé spojence v dosahu tvého Útoku na blízko mají automaticky Nevýhodu.

### Chodec

Patříš k Bojovníkům, kteří tráví většinu svého života v divočině bojem s nepřáteli civilizace daleko za jejími hranicemi. Život v divočině v neustálém ohrožení v tobě vytvořil sepětí s okolní krajinou, které ti zprostředkovalo přírodní magii v mnoha jejích podobách.

###### Tabulka Chodce
 
| Úroveň | Známá | kouzla | Pozice | x. | Stupně | — |
| --- | --- | --- | --- | --- | --- | --- |
| **Chodce** | **Triky** | **Kouzla** | **1.** | **2.** | **3.** | **4.** |
| 3\. | 2 | 3 | 2 | — | — | — |
| 4\. | 2 | 4 | 3 | — | — | — |
| 5\. | 2 | 4 | 3 | — | — | — |
| 6\. | 2 | 4 | 3 | — | — | — |
| 7\. | 2 | 5 | 4 | 2 | — | — |
| 8\. | 2 | 6 | 4 | 2 | — | — |
| 9\. | 2 | 6 | 4 | 2 | — | — |
| 10\. | 3 | 7 | 4 | 3 | — | — |
| 11\. | 3 | 8 | 4 | 3 | — | — |
| 12\. | 3 | 8 | 4 | 3 | — | — |
| 13\. | 3 | 9 | 4 | 3 | 2 | — |
| 14\. | 3 | 10 | 4 | 3 | 2 | — |
| 15\. | 3 | 10 | 4 | 3 | 2 | — |
| 16\. | 3 | 11 | 4 | 3 | 3 | — |
| 17\. | 3 | 11 | 4 | 3 | 3 | — |
| 18\. | 3 | 11 | 4 | 3 | 3 | — |
| 19\. | 3 | 12 | 4 | 3 | 3 | 1 |
| 20\. | 3 | 13 | 4 | 3 | 3 | 1 |

#### 3\. - Sesílání kouzel

**kdykoliv, speciální**

*Tvůj život v divočině daleko od civilizace a kontakt s Druidy a magickými bytostmi ti dal proniknout do základů přírodní magie.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Druidských kouzel.

Tabulka Chodce ukazuje počet Triků a Druidských kouzel, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku.

Když získáš Úroveň v Povolání bojovníka, můžeš si zvolit jedno z Druidských kouzel, které Znáš, a nahradit ho jiným Kouzlem ze seznamu Druidských kouzel (nové Kouzlo nemusí být stejného Stupně). Stejně tak můžeš vyměnit jeden Druidský trik za jiný Druidský trik.

**Sesílací vlastnost** pro tvá Druidská kouzla je Moudrost, protože tvá magie vychází z tvé znalosti okolní krajiny a chápání, jak funguje příroda.

**Tvůj SO Záchrany kouzla** = 8 + tvá Oprava moudrosti + tvůj Zdatnostní bonus.

**Tvůj Bonus k Útoku kouzlem** = tvá Oprava moudrosti + tvůj Zdatnostní bonus.

**Sesílací ohniskový předmět:** Pro svá kouzla můžeš jako Ohniskový předmět použít Druidský ohniskový předmět (např. Snítku jmelí, Dřevěnou berlu, Tisovou hůlku nebo Totem).

#### 3\. - Soužití s krajinou

**stále**

*Pohyb krajinou je pro tebe druhá přirozenost.*

Navážeš spojení s krajinou, ve které se právě nacházíš, a získáš přínos daný Tabulkou krajiny. Pokud se nenacházíš v žádném z uvedených terénů, Průvodce hrou určí nejpodobnější terén nebo ho vybere náhodně. Vždy víš, v jakém z terénů se nacházíš, a to i když byl určen náhodně. Navíc máš v každém terénu následující přínosy:

* Těžký terén nezpomaluje cestování tvojí družiny.

* Tvoje družina se může ztratit jen kvůli magickým prostředkům, přirozeně ne.

* I když se během cestování věnuješ jiné činnosti (například shánění potravy, navigaci nebo stopování), přesto si všímáš hrozeb (můžeš si házet na Vnímání a nemáš Postih k Pasivnímu vnímání).

* Pokud cestuješ sám, pohybuješ se Nenápadně Normálním tempem.

* Při Cestování (viz 8. kapitola: Hraní hry, strana 258) máš Výhodu na řešení situací a Událostí týkajících se ostražitosti, shánění potravy, hledání cesty a přespávání.

* Když stopuješ tvory, zjistíš také jejich přesný počet, Třídy velikosti a jak jsou stopy staré.

###### Tabulka krajiny




| Krajina | Soužití s krajinou | Kouzla 1. Stupně | Kouzla 2. Stupně | Kouzla 3. Stupně | Kouzla 4. Stupně | Zásah krajiny | Pomoc krajiny |
| --- | --- | --- | --- | --- | --- | --- | --- |
| Arktida | Získáš Odolnost proti Chladnému zásahu | Sádlo, Dobrůvka | Trny, Znehybni osobu | Zmrzlý déšť, Zpomalení | Ledová bouře, Volnost | Chladný | 16 Obřích sov |
| Bažina | Získáš Odolnost proti Jedovému zásahu | Najdi jed a nemoc, Očisti jídlo a pití | Kyselinový šíp, Tma | Chůze po vodě, Páchnoucí oblak | Najdi tvora, Volnost | Jedový | 16 Obřích žab |
| Hory | Získáš Rychlost šplhání rovnou Rychlosti chůze | Pomalý pád, Skok | Pavoučí šplh, Trny | Blesk, Vejdi do kam. | Kamenná kůže, Tvaruj kámen | Drtivý | 8 Obřích koz |
| Hvozd | Získáš Bonus ke Vnímání (i Pasivnímu) rovný tvému Zdatnostnímu bonusu | Zapletení, Přátelství zvířat | Kůrokůže, Pavoučí šplh | Růst rostlin, Svolej blesky | Věštění, Volnost | Bodný | 16 Obřích jezevců |
| Město* | Získáš Bonus k Přesvědčování rovný tvému Zdatnostnímu bonusu | Zmam osobu, Poroz. jazykům | Fascinuj, Zaklep | Vejdi do kamene, Strach | Najdi tvora, Tvaruj kámen | Psychický | 16 Krysích hejn |
| Moře | Získáš schopnost dýchat pod vodou | Oblak mlhy, Stvoř n.z. vodu | Mlžný krok, Zrcadlový obraz | Chůze po vodě, Vodní dech | Ovládni vodu, Volnost | Drtivý | 8 Útesových žraloků |
| Pláně | Tvá Rychlost chůze se zdvojnásobí | Spěšný ústup, Zapletení | Neviditelnost, Projdi beze stop | Denní světlo, Rychlost | Věštění, Volnost | Bodný | 16 Vlků |
| Pobřeží | Získáš Rychlost plavání rovnou tvé Rychlosti chůze | Oblak mlhy, Stvoř n.z. vodu | Mlžný krok, Zrcadlový obraz | Chůze po vodě, Vodní dech | Ovládni vodu, Volnost | Bleskový | 8 Krokodýlů |
| Podzemí | Získáš Vidění ve tmě na (nebo si ho prodloužíš o) 12 sáhů | Uřknutí, Iluzorní text | Pavoučí šplh, Pavučina | Mlžná podoba, Páchnoucí oblak | Mocná neviditelnost, Tvaruj kámen | Nekrotický | 8 Obřích netopýrů |
| Poušť | Získáš Odolnost proti Ohnivému zásahu | Stvoř n.z. vodu, Pekelné pokár. | Rozmazání, Ticho | Ochrana před energií, Stvoř jídlo a vodu | Hniloba, Klamný prostor | Ohnivý | 16 Obřích ještěrek |



#### 7\. - Krajinná magie

**stále**

*Tvé spojení s okolní krajinou dosáhne nadpřirozených rozměrů.*

Ovládáš magii krajiny. Automaticky umíš a máš připravena Kouzla 1. a 2. Stupně, odpovídající terénu, který tě obklopuje, jak je uvedeno v Tabulce krajiny. Od 13. Úrovně takto automaticky získáš i uvedená Kouzla 3. Stupně a od 19. Úrovně i uvedená Kouzla 4\. Stupně. Tato Kouzla se nepočítají do počtu tvých Známých kouzel.

#### 10\. - Pozornost zálesáka

**stále**

*Tvým smyslům nic neujde.*

Získáváš Bonus +5 k Pasivnímu vnímání a Výhodu k Ověřením moudrosti (Vnímání), pokud nejsi Ohlušený nebo Oslepený. Navíc si plně uvědomuješ své okolí, i když spíš nemagickým spánkem, a můžeš se kdykoli vzbudit.

#### 15\. - Zbraň krajiny

**Oprava moudrosti x mezi Odpočinky**

*Tvé spojení s krajinou je natolik zvnitřněné, že krajina sama posiluje tvé Útoky.*

Tvé Útoky zbraní způsobí dodatečný Zásah za 1k12 Bodů výdrže. Typ Zásahu je dán krajinou, ve které se nacházíš, jak ukazuje Tabulka krajiny ve sloupci Zásah krajiny. Tuto schopnost můžeš použít vždy alespoň 1x, i když máš zápornou Opravu moudrosti.

#### 18\. - Pomoc krajiny

**1x mezi Dlouhými odpočinky**

*Okolní krajina ti sama pošle na pomoc své zástupce, když to zrovna potřebuješ.*

Jako Akci můžeš přivolat Zvířata uvedená v Tabulce krajiny. Přivolaná Zvířata jsou přátelská vůči tobě a tvým společníkům. Hoď za přivolaná Zvířata (jako skupinu) na Iniciativu, ve které budou mít své vlastní Tahy. Zvířata dorazí na místo 4 sáhy od tebe na začátku svého prvního Tahu. Poslechnou jakýkoliv slovní rozkaz, který jim udělíš (Akce není potřeba). Pokud jim žádný rozkaz neudělíš, budou se jen bránit proti nepřátelským tvorům a jinému přímému ohrožení, ale jinak neudělají nic.

Zvířata se rozutečou po 10 minutách.

### Chrámový rytíř

Patříš k Bojovníkům, kteří se zapřisáhli bojovat za Církev, šířit boží slávu a chránit vše posvátné. Tvá oddanost bohu a svatým přísahám ti dávají nejen ohromnou motivaci a sílu, ale i svatou moc, a dokonce ti v nemalé míře zprostředkovávají i moc svatých kouzel.

###### Tabulka Chrámového rytíře

| Úroveň | Známá | kouzla | Pozice | x. | Stupně | — |
| --- | --- | --- | --- | --- | --- | --- |
| **ch. ryť.** | **Triky** | **Kouzla** | **1.** | **2.** | **3.** | **4.** |
| 3\. | 2 | 3 | 2 | — | — | — |
| 4\. | 2 | 4 | 3 | — | — | — |
| 5\. | 2 | 4 | 3 | — | — | — |
| 6\. | 2 | 4 | 3 | — | — | — |
| 7\. | 2 | 5 | 4 | 2 | — | — |
| 8\. | 2 | 6 | 4 | 2 | — | — |
| 9\. | 2 | 6 | 4 | 2 | — | — |
| 10\. | 3 | 7 | 4 | 3 | — | — |
| 11\. | 3 | 8 | 4 | 3 | — | — |
| 12\. | 3 | 8 | 4 | 3 | — | — |
| 13\. | 3 | 9 | 4 | 3 | 2 | — |
| 14\. | 3 | 10 | 4 | 3 | 2 | — |
| 15\. | 3 | 10 | 4 | 3 | 2 | — |
| 16\. | 3 | 11 | 4 | 3 | 3 | — |
| 17\. | 3 | 11 | 4 | 3 | 3 | — |
| 18\. | 3 | 11 | 4 | 3 | 3 | — |
| 19\. | 3 | 12 | 4 | 3 | 3 | 1 |
| 20\. | 3 | 13 | 4 | 3 | 3 | 1 |

#### 3\. - Sesílaní kouzel

**kdykoliv, speciální**

*Tvá oddanost bohům a církvi z tebe učinila bránu Boží vůle a slávy.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Klerických kouzel.

Tabulka Chrámového rytíře ukazuje počet Triků a Klerických kouzel, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku.

Když získáš Úroveň v Povolání bojovníka, můžeš si zvolit jedno z Klerických kouzel, které Znáš, a nahradit ho jiným Kouzlem ze seznamu Klerických kouzel (nové Kouzlo nemusí být stejného Stupně). Stejně tak můžeš vyměnit jeden Klerický trik, který ovládáš, za jiný Klerický trik.

**Sesílací vlastnost** pro tvá Klerická kouzla je tvá Moudrost, protože tvá magie vychází ze spřízněnosti s bohem tvého chrámu.

**Tvůj SO Záchrany kouzla** = 8 + tvá Oprava moudrosti + tvůj Zdatnostní bonus.

**Tvůj Bonus k Útoku kouzlem** = tvá Oprava moudrosti + tvůj Zdatnostní bonus.

**Sesílací ohniskový předmět:** Pro svá Klerická kouzla můžeš použít Svatý symbol nebo jiný Klerický ohniskový předmět.

#### 3\. - Povzbuzení

**1x mezi Odpočinky**

*Síla tvé víry je vzorem a motivací pro tvé spolubojovníky.*

Jako Akci můžeš až pěti tvorům, které vidíš, dát tvou Úroveň bojovníka + tvou Opravu moudrosti Dočasných bodů výdrže. Pokud nejsou spotřebovány, zmizí na konci dalšího Dlouhého odpočinku.

#### 7\. - Duchovní rána

**kdykoliv**

*Tvůj spravedlivý hněv následuje každý tvůj úder.*

Když zasáhneš tvora Útokem, můžeš na něj jako Bonusovou akci provést dodatečný magický Útok, který se vyhodnotí jako Útok kouzlem. Úspěšný Útok způsobí Zářivý nebo Nekrotický zásah za 1k6 + tvá Oprava moudrosti Bodů výdrže. Typ Zásahu odpovídá tvému božstvu a chrámu.

#### 10\. - Léčivý dotyk

**1x mezi Odpočinky**

*Tvůj dotek má svatou sílu.*

Jako Bonusovou akci se můžeš dotknout tvora a obnovit mu 1k10 + tvá Úroveň bojovníka Bodů výdrže a odstranit mu přitom jeden z následujících Stavů: Ohlušený, Oslepený nebo Paralyzovaný.

#### 15\. - Nucený návrat

**1x mezi Odpočinky**

*Můžeš nutit sférické bytosti k návratu do domovské Sféry.*

Když zasáhneš Útokem tvora, který se nenachází ve Sféře, s níž je spjatý (např. Peklo pro Ďábly, Vílí divočina pro Víly, Stínopád pro Nemrtvé atp.), můžeš ho přinutit hodit si Záchranný hod na Moudrost proti tvému SO Záchrany kouzel. Když neuspěje, je na jednu hodinu vypuzen do Sféry, se kterou je spjat. Když uspěje, utrpí místo toho Silový zásah za 5k10 Bodů výdrže.

#### 18\. - Kráčející talisman

**1x mezi Odpočinky**

*Tvá samotná přítomnost je posvěcením pro tvé spojence.*

Pokud je tvor do 6 sáhů od tebe zasažen Útokem nebo selže v Záchranném hodu, můžeš způsobit, že Útok tvora mine, nebo tvor v Záchranném hodu uspěje.

### Střelec

Patříš k těm Bojovníkům, kteří se rozhodli specializovat na určitý typ Zbraně a přístupu k boji - konkrétně na boj Střelnými a případně Vrhacími zbraněmi. Ne, že by ti byl boj z blízka cizí - jen
preferuješ být od nepřátel dál a držet si přehled, který dokážeš využít vskutku smrtícím způsobem.

Tvůj SO Záchrany schopností Střelce je odvozený od tvé Obratnosti, tedy 8 + tvá Oprava obratnosti + tvůj Zdatnostní bonus.

#### 3\. - Zběhlá střelba

**stále**

*Dokážeš využít smrtící možnosti Zbraně i na tu největší vzdálenost.*

Všechny dostřely Zbraní se pro tebe zdvojnásobí. Navíc můžeš používat Střelnou zbraň, i když máš mezi prsty rukou Drobný předmět (např. Amulet nebo přichystaný Flakónek atp.) a navíc ignoruješ vlastnost Nabíjecí (popř. u Palných zbraní snížíš její hodnotu o 1).

#### 7\. - Příležitostný výstřel

**kdykoliv při splnění podmínek**

*Dokážeš střílet reflexivně a využít tak sebemenší příležitosti.*

Pokud se tvor ve tvém Krátkém dostřelu, který vůči tobě nemá Kryt, pohne mimo Dosah Útoku na blízko jemu nepřátelského tvora, můžeš použít svou Reakci a provést na něj jednou Útok na dálku zbraní, kterou držíš.

#### 10\. - Krycí střelba

**1x mezi Odpočinky**

*Dokážeš poslat do vzduchu ohromný počet střel naráz a ohrozit tak všechny tvory v oblasti.*

Pokud držíš Střelnou zbraň, můžeš jako Akci zahájit Krycí střelbu. Střelba ovlivní oblast Kruhu o poloměru 2 sáhy se středem, který se nachází v Krátkém dostřelu, nebo Kuželu s vrcholem v tobě o délce 5 sáhů a největší šířce 5 sáhů.

Tvorové v oblasti nemůžou až do začátku tvého příštího Tahu používat Příležitostný útok a musí si hodit Záchranný hod na Obratnost proti tvému SO Záchrany schopností. Ležící tvorové, tvorové v Krytu nebo tvorové, kteří použijí Reakci, aby si lehli nebo se pohli do Krytu, mají k Záchraně Výhodu. Tvorové, kteří neuspějí, utrpí Zásah jako při úspěšném Útoku tvou Zbraní.

Použití této schopnosti spotřebuje 2k6 střel, nebo tolik, kolik je ovlivněných Cílů (cokoliv je vyšší).

<Card header="Omezení Krycí střelby">

Krycí střelba má omezení 1x mezi Odpočinky. Důvod je především ten, že mnoho skupin nehraje na počítání šípů, které má postava u sebe a nesledují, kolik místa zabírají v rámci její Nosnosti. Pokud ve vaší skupině skutečně poctivě počítáte šípy i Nosnost postavy, může PH dovolit používat tuto schopnost bez omezení - resp. tak dlouho, dokud má tvá postava dostatek šípů. Totéž platí pro schopnost Plošného ostřelování níže.

</Card>

#### 15\. - Zastavující zásah

**kdykoliv**

*Razance a přesnost tvých výstřelů dokáže srazit tvé Cíle k zemi.*

Jako Bonusovou akci zvol tvora, kterého vidíš v Dostřelu své Zbraně. Pokud ho do konce svého Tahu zasáhneš Útokem na dálku zbraní, Srazíš ho a stane se Ležícím.

Navíc, pokud někoho zasáhneš svým Příležitostným výstřelem, jeho Rychlost klesne až do konce jeho Tahu na 0.

#### 18\. - Plošné ostřelování

**1x mezi Odpočinky**

*Svými střelami můžeš zastínit slunce.*

Jako Akci můžeš zvolit bod, který vidíš v Dostřelu své Zbraně. Všichni tvorové do 2 sáhů od tohoto bodu si musí hodit Záchranný hod na Obratnost se SO tvého SO Záchrany schopností. Při neúspěchu utrpí Zásah daný třemi Kostkami zásahu tvé Zbraně plus trojnásobku tvé Opravy
obratnosti, při úspěchu utrpí poloviční Zásah. Typ Zásahu odpovídá tvé Zbrani.

Tato schopnost spotřebuje celý Toulec 20 šípů.

### Šampion

Ať už jsi mistrem meče, nebo bojových umění, tvou cestou je tvrdý trénink, fyzická i duševní připravenost a dokonalost bojových technik. Tvůj přístup k boji je přímočarý - ale děsivě efektivní.

#### 3\. - Zlepšený kritický zásah

**stále**

*Tvé pohyby jsou tak precizní, že dokážeš dokonale využít i momentů, které by pro ostatní nenabízely žádnou zvláštní příležitost.*

Když si zvolíš tento Archetyp, tvé Útoky zbraní způsobí Kritický zásah při hodu 19 nebo 20 na k20.

#### 7\. - Mimořádný atlet

**stále**

*Tvůj výjimečný fyzický výcvik rozvinul tvé nadání ve všech fyzických disciplínách.*

Ke každému hodu na Sílu, Obratnost nebo Odolnost a jim přiřazené Dovednosti, v němž nemáš Zdatnost, si můžeš přičíst polovinu svého Zdatnostního bonusu (zaokrouhleno nahoru).

Navíc při skoku do dálky s rozběhem se vzdálenost, kterou dokážeš skočit, zvýší o tolik metrů, kolik je třetina tvé Opravy síly (pro případnou konverzi do 5E to je Oprava síly stop).

#### 10\. - Další Bojový styl

**stále**

*Získáš trénink v široké paletě bojových technik.*

Zvol si druhý Bojový styl ze schopností povolání Bojovníka.

#### 15\. - Dokonalejší Kritický zásah

**stále**

*Preciznost tvých technik se stane nedostižnou.*

Tvé Útoky zbraní způsobí Kritický zásah při hodu 18–20 na k20.

#### 18\. - Přeživší

**kdykoliv, když máš méně než 1/2 Výdrže**

*Tvá fyzická a duševní průprava ti dají bojovnou nezlomnost.*

Pokud máš polovinu a méně Bodů výdrže, ale více než 0, obnovíš si na začátku Tahu 5 + Oprava odolnosti Bodů výdrže.

### Veterán

Máš za sebou svoje. Možná ve velké bitvě, možná v sérii šarvátek, možná ve střetech pouličních gangů. Tak jako tak, podařilo se ti přežít. A máš z toho zkušenosti a dovednosti - jak se orientovat, jak se vyhnout zranění i jak rozdat nějakou tu slušnou ránu navíc.

#### 3\. - Bez váhání

**kdykoliv**

*Dokážeš přímo v boji podpořit své spolubojovníky.*

Pokud tvůj spojenec Zasáhne nepřítele, který je v danou chvíli ve tvém Dosahu, můžeš využít své Reakce a provést proti němu Příležitostný útok s Nevýhodou.

#### 3\. - Přehled o bojišti

**kdykoliv**

*V bitvě si dokážeš držet přehled o okolním dění jako nikdo jiný.*

Boj a bitva pro tebe nejsou důvodem k Nevýhodě na Vnímání a během boje můžeš provést Vnímání jako Bonusovou akci (a zhodnotit tak aktuální situaci, najít největší hrozbu, možný zdroj Výhody, dobrý kryt, spojence nebo nepřátelského velitele atp.).

#### 7\. - Veteránské reflexy

**stále**

*Mnoha hrozbám se dokážeš vyhnout dřív, než si je vůbec uvědomíš.*

Díky svým zkušenostem získáš Zdatnost v Záchranných hodech na Obratnost.

#### 10\. - Bitevní houževnatost

**1x mezi Odpočinky**

*Dokážeš přečkat i velmi dlouhé a vysilující bitvy.*

Mezi dvěma Odpočinky můžeš použít ještě jednou Druhý dech (dohromady dvakrát).

#### 15\. - Síla jednotky

**kdykoliv**

*Jsi těžištěm sehranosti jednotky - dokážeš těžit z manévrů ostatních nebo pro ně vytvářet nové příležitosti.*

Když proti nepříteli ve tvém Dosahu získá tvůj spojenec Výhodu, můžeš využít svou Reakci a získat proti němu Výhodu i ty. Pokud proti nepříteli získáš Výhodu ty, můžeš použít svou Bonusovou akci a dát Výhodu i jednomu svému spojenci, který má daného nepřítele v Dosahu. Nově vzniklé Výhody mají stejné podmínky a Trvání jako ty původní.

#### 18\. - Smrtící instinkty

**kdykoliv**

*Když se ti nabídne nečekaná příležitost, zužitkuješ ji do poslední kapky krve.*

Když Zasáhneš Příležitostným útokem, považuje se tvůj Zásah automaticky za Kritický.

### Vojevůdce

Tvou silou je schopnost velet ostatním. Ze skupiny válečníků dokážeš udělat funkční jednotku, která je více než jen součtem částí. Svými rozkazy umožňuješ ostatním využít příležitostí, které by jinak minuli, nebo je motivuješ k činům, kterých by nebyli schopni.

###### Tabulka Vojevůdce

| Úroveň vojevůdce | Počet Rozkazů | Počet Válečných kostek | Hodnota Válečných kostek |
| --- | --- | --- | --- |
| 3. | 4 | 4 | k8 |
| 7. | 5 | 5 | k8 |
| 10. | 6 | 5 | k10 |
| 15. | 7 | 6 | k10 |
| 18. | 8 | 6 | k12 |

#### 3\. - Autorita

**kdykoliv**

*Tvé schopnosti a zkušenosti vzbuzují přirozený respekt.*

Kdykoliv se pokoušíš pozvednout morálku nebo vyvolat bojovnost u inteligentních bytostí, které ti nejsou nepřátelské, máš Výhodu k hodům na Klamání, Přesvědčování, Vhled a Zastrašování.

Dále máš Zdatnost v hodu na Znovuzformování skupin po bitvě (viz 8. kapitola: Hraní hry, část Bitvy).

#### 3\. - Velení

**kdykoliv, speciální**

*Dokážeš vydat ten správný rozkaz v tu správnou chvíli.*

Tabulka Vojevůdce ukazuje počet Rozkazů, které umíš vydávat, spolu s počtem tvých Válečných kostek a jejich hodnotou. Efekty Rozkazů a možnosti použití Válečných kostek jsou popsány níže na konci tohoto Oboru.

Rozkaz můžeš vydat, pouze když jsou splněny u něj uvedené podmínky a když máš možnost komunikovat se svými spojenci, ať už slovy, gesty, nebo pomocí magie.

Vydání Rozkazu ve tvém Tahu nevyžaduje Akci, nicméně vydání Rozkazu mimo tvůj Tah stojí Reakci - v obou případech můžeš vydat pouze jeden Rozkaz. Jeho vydání vždy vyžaduje utracení Válečné kostky. Utracené Válečné kostky se ti obnoví na konci Dlouhého odpočinku.

Když získáš Úroveň v Povolání bojovníka, můžeš vyměnit jeden Rozkaz, který Znáš, za nějaký jiný.

#### 7\. - Odhad bojiště

**kdykoliv**

*Během krátkého okamžiku dokážeš zhodnotit bojiště a zjistit i věci, které jsou ostatním skryté.*

Můžeš věnovat jednu Akci získání přehledu o bojišti a stavu bitvy. PH ti sdělí aktuální taktiku nepřátel (avšak ne nutně to, co se skrývá za ní) a navíc se dozvíš dvě z následujících informací podle své volby:

* Kdo jsou velitelé nepřátel, kteří nepřátelé (pokud nějací) jsou „těžké váhy" a kteří jsou „jen podpora".

* Kteří nepřátelé vládnou nějakým významným nestandardním Útokem (např. Kouzly atp.).

* Jestli se ti zdá, že nepřátelé počítají s nějakou posilou, popř. mají někde ukryté rezervy.

* Jestli se bojiště zdá být nějak zmanipulované v tvůj neprospěch (skryté pasti, úkryty atp.).

PH může případně odpovědět i jiné podobné otázky, pokud tě napadnou a PH je uzná za vhodné.

#### 15\. - Neúnavný

**stále**

*Bez ohledu na únavu z dřívějších bojů máš vždy po ruce alespoň jeden vhodný rozkaz.*

Pokud ti při hodu na Iniciativu už nezbývá žádná Válečná kostka, tak si jednu obnov.

#### Rozkazy

##### Útočné rozkazy v Tahu

Tyto rozkazy můžeš zavelet, když ti při hodu na Útok padne na kostce sudá hodnota (je jedno, zda Útokem Zasáhneš, nebo ne).

**Na něj!**

* ** Příležitost:** Sudý hod na Útok zbraní.

* ** Efekt:** Vyber spojence a zvol nepřítele. Pokud vybraný spojenec zaútočí dalším Útokem na daného nepřítele, může si k hodu na Útok přidat hod Válečnou kostkou.

**Sestřel ho!**

* ** Příležitost:** Sudý hod na Útok zbraní.

* ** Efekt:** Vyber spojence a nepřítele. Pokud spojenec ve svém dalším Tahu provede Akci Útok na daného nepřítele, zvýší se jeho Krátký dostřel o dvojnásobek hodnoty hodu Válečnou kostkou a tento výsledek si může přičíst i ke způsobenému Zásahu.

**Sprintem!**

* ** Příležitost:** Sudý hod na Útok zbraní.

* ** Efekt:** Hoď Válečnou kostkou a vyber spojence, kterému zvýšíš Rychlost v jeho dalším Tahu o hozený výsledek.

##### Útočné rozkazy v Reakci

Tyto rozkazy můžeš zavelet, když tvůj spojenec Zasáhne svým Útokem.

**Bij ho!**

* ** Příležitost:** Spojenec Zasáhne svým Útokem.

* ** Efekt:** Zvyš spojencem způsobený Zásah o hod Válečnou kostkou. Spojenec navíc může Zasaženého protivníka odsunout až o dva sáhy (přitom ho sám musí následovat). Tím ho může vystavit ohrožení (např. ho natlačit do požáru), ale ne jisté smrti (např. ho srazit do propasti).

##### Obranné rozkazy v Tahu

Tyto rozkazy můžeš zavelet, když ti při hodu na Útok padne na kostce lichá hodnota (je jedno, zda Útokem Zasáhneš, nebo ne).

**Drž linii!**

* ** Příležitost:** Lichý hod na Útok zbraní.

* ** Efekt:** Vyber spojence. Dokud bude tento spojenec stát na svém místě nebo se bude pohybovat spolu s ostatními spojenci, ale ne déle než do konce tvého příštího Tahu, může si zvýšit OČ o hod Válečnou kostkou.

**Drž se!**

* ** Příležitost:** Lichý hod na Útok zbraní.

* ** Efekt:** Vyber jednoho spojence, kterému přidáš hod Válečnou kostkou Dočasných bodů výdrže. Pokud nejsou utraceny, zmizí na konci jeho dalšího Odpočinku.

**Pohyb!**

* ** Příležitost:** Lichý hod na Útok zbraní.

* ** Efekt:** Vyber spojence, který se může pohnout až o polovinu hodnoty hodu Válečnou kostkou, aniž by tím utrácel svou Rychlost nebo vyvolával Příležitostné útoky.

**Prober se!**

* ** Příležitost:** Lichý hod na Útok zbraní.

* ** Efekt:** Vyber spojence Zasaženého účinkem vyžadujícím Záchranný hod. Ke svému dalšímu Záchrannému hodu si tento spojenec může přidat hod Válečnou kostkou. Navíc pokud v něm uspěje, neutrpí žádný další Zásah ani účinek, i kdyby nějaké ještě utrpět měl.

##### Obranné rozkazy v Reakci

Tyto rozkazy můžeš zavelet, když je tvůj spojenec Zasažen Útokem nebo efektem.

**Bacha!**

* ** Příležitost:** Spojenec je Zasažen Útokem a nachází se v Dosahu tvého Pohybu (nebo naopak).

* ** Efekt:** Se spojencem si prohodíte místa (aniž byste tím provokovali Příležitostné útoky). Zásah, který měl spojenec obdržet, obdržíš místo něj ty. Spojencovo OČ vzroste až do začátku tvého dalšího Tahu o hod Válečnou kostkou.

**Uhni!**

* ** Příležitost:** Spojenec je Zasažen.

* ** Efekt:** Zasažený spojenec se může pohnout až o polovinu hodnoty hozené na Válečné kostce směrem od protivníka, který jej Zasáhl, a snížit tím svůj Zásah o hozenou hodnotu. Při tomto ústupu nevyvolává Příležitostné útoky.

##### Plošné rozkazy

Tyto rozkazy můžeš zavelet, když zasadíš Kritický zásah, nebo za Reakci, když ho zasadí tvůj spojenec.

**Probijte se!**

* ** Příležitost:** Kritický zásah zbraní.

* ** Efekt:** Všichni tví spojenci obdrží Dočasné body výdrže v množství rovném tvé Úrovni + hod Válečnou kostkou. Ty vydrží nejpozději do konce jejich dalšího Odpočinku. (Pamatuj, že Dočasné body výdrže nelze sčítat – viz Dočasné body výdrže na straně 289.)

**Přeskupte se!**

* ** Příležitost:** Kritický zásah zbraní.

* ** Efekt:** Hoď Válečnou kostkou. Tebou způsobený Zásah se zvýší o hozenou hodnotu. Všichni tví spojenci se navíc můžou pohnout až o hozenou hodnotu na tebou určené pozice. Při tomto pohybu nevyvolávají Příležitostné útoky.

**Rozdrťte je!**

* ** Příležitost:** Kritický zásah zbraní.

* ** Efekt:** Až do začátku tvého dalšího Tahu si všichni tví spojenci můžou ke způsobenému Zásahu přičíst hod Válečnou kostkou.

## Čaroděj

Potomci Sférických bytostí, Elementálních knížat a Draků, vzdálení příbuzní polobohů nebo děti zrozené za jedinečného postavení hvězd nebo při konjunkci Sfér a světů. Ať už je jejich původ jakýkoliv, Čarodějové jsou nositeli magického dědictví, které jim od jejich narození koluje v krvi. Magie Čarodějů není naučená ani zvolená - je vystižením jejich původu a odkazu, který jim náleží, ať už o něj stojí, nebo ne.

Čarodějná magie vždy vystihuje původ Čaroděje stejně jako Čaroděje samotného, je jeho druhou přirozeností, stejně intuitivní a samozřejmou jako dech nebo tep srdce. Různí Čarodějové se se svým odkazem vyrovnávají různě - pro některé je prokletím, pro jiné dokladem jejich vznešeného původu, někteří se jím cítí dotčeni a následují svůj osud, zatímco jiní jej berou jako dar, s nímž můžou nakládat dle vlastní vůle. Ať už se ke svému nadání staví jakkoliv, Čarodějové jsou živým odkazem mýtů chodícím mezi smrtelníky.

### Tvorba Čaroděje

Kde je počátek tvého magického původu? Proč se projevil zrovna v tobě? Víš to vůbec? Nebo alespoň tušíš? Co si z toho pro sebe vyvozuješ? Předpovídá ti to nějaký osud, úkol nebo zkoušku? Jak se k tomu stavíš? Nebo to je důkazem tvého nadpozemského původu a vznešenosti? Jak s takovým odkazem zacházíš?

Jak tvá magie ovlivnila tvůj život? Rodinu, přátele a okolí? Byla darem, nebo prokletím? Nebo obojím? Provázela tě nějaká neštěstí či nehody? Pomohl ti někdo ovládnout a kontrolovat tvé schopnosti? Jak se stavíš k těm, kteří magií nevládnou?

#### Výdrž

**Kostky obnovy:** 1k6 za každou Úroveň čaroděje.

**Maximum výdrže na 1. Úrovni:** 6 + Oprava odolnosti.

**Maximum výdrže na vyšších Úrovních:** 1k6 (nebo 4) + Oprava odolnosti za každou Úroveň čaroděje po 1. Úrovni.

#### Zdatnosti

**Zbroje:** Žádné.

**Zbraně:** Dýka, Hůl, Lehká kuše, Prak, Šipka.

**Pomůcky:** Žádné.

**Záchranné hody:** Odolnost, Charisma.

**Dovednosti:** Zvol si dvě z těchto: Klamání, Mystika, Náboženství, Přesvědčování, Vhled, Zastrašování.

**SO Záchrany kouzel:** 8 + tvá Oprava charismatu + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Lehká kuše a 20 šipek, nebo **(b)** jakákoliv Jednoduchá zbraň,

* **(a)** Brašnička na suroviny, nebo **(b)** Mystický ohniskový předmět,

* **(a)** Jeskyňářův balíček, nebo **(b)** Průzkumníkův balíček,

* Dvě Dýky.

###### Tabulka Čaroděje

| Úroveň | Zdat. | Schopnosti | Čar. | Známá | kouzla | — | — | — | Pozice | x. | Stupně | — | — | — |
| --- | --- | --- | --- | --- | --- | --- | --- | --- | --- | --- | --- | --- | --- | --- | 
|| **Bonus** ||**body** | **Triky** | **Kouzla** | **1.** | **2.** | **3.** | **4.** | **5.** | **6.** | **7.** | **8.** | **9.**|
| 1\. | +2 | Sesílání kouzel, Čarodějný původ | — | 4 | 2 | 2 | — | — | — | — | — | — | — | — | — |
| 2\. | +2 | Zřídlo magie | 2 | 4 | 3 | 3 | — | — | — | — | — | — | — | — | — |
| 3\. | +2 | Metamagie | 3 | 4 | 4 | 4 | 2 | — | — | — | — | — | — | — | — | 
| 4\. | +2 | Zvýšení Hodnot vlastností | 4 | 4 | 5 | 4 | 3 | — | — | — | — | — | — | — | — | 
| 5\. | +3 | — | 5 | 5 | 6 | 4 | 3 | 2 | — | — | — | — | — | — | — | 
| 6\. | +3 | Schopnost Původu | 6 | 5 | 7 | 4 | 3 | 3 | — | — | — | — | — | — | — | 
| 7\. | +3 | — | 7 | 5 | 8 | 4 | 3 | 3 | 1 | — | — | — | — | — | — | 
| 8\. | +3 | Zvýšení Hodnot vlastností | 8 | 5 | 9 | 4 | 3 | 3 | 2 | — | — | — | — | — | 
| 9\. | +4 | — | 9 | 5 | 10 | 4 | 3 | 3 | 3 | 1 | — | — | — | — | 
| 10\. | +4 | Metamagie | 10 | 6 | 11 | 4 | 3 | 3 | 3 | 2 | — | — | — | — | 
| 11\. | +4 | — | 11 | 6 | 12 | 4 | 3 | 3 | 3 | 2 | 1 | — | — | — | — | 
| 12\. | +4 | Zvýšení Hodnot vlastností | 12 | 6 | 12 | 4 | 3 | 3 | 3 | 2 | 1 | — | — | — | — | 
| 13\. | +5 | — | 13 | 6 | 13 | 4 | 3 | 3 | 3 | 2 | 1 | 1 | — | — | — | 
| 14\. | +5 | Schopnost Původu | 14 | 6 | 13 | 4 | 3 | 3 | 3 | 2 | 1 | 1 | — | — | — | 
| 15\. | +5 | — | 15 | 6 | 14 | 4 | 3 | 3 | 3 | 2 | 1 | 1 | 1 | — | — | 
| 16\. | +5 | Zvýšení Hodnot vlastností | 16 | 6 | 14 | 4 | 3 | 3 | 3 | 2 | 1 | 1 | 1 | — | — | 
| 17\. | +6 | Metamagie | 17 | 6 | 15 | 4 | 3 | 3 | 3 | 2 | 1 | 1 | 1 | 1 | 
| 18\. | +6 | Schopnost Původu | 18 | 6 | 15 | 4 | 3 | 3 | 3 | 3 | 1 | 1 | 1 | 1 | 
| 19\. | +6 | Zvýšení Hodnot vlastností | 19 | 6 | 15 | 4 | 3 | 3 | 3 | 3 | 2 | 1 | 1 | 1 | 
| 20\. | +6 | Čarodějná obnova | 20 | 6 | 15 | 4 | 3 | 3 | 3 | 3 | 2 | 2 | 1 | 1 | 

### Schopnosti Čaroděje

#### 1., 6., 14., 18. - Čarodějný původ

**stále**

*Tvůj původ je zdrojem tvé moci a identity.*

Tvůj Původ je nejen zdrojem tvých kouzel, ale i ostatních magických schopností. Na 1. Úrovni si zvolíš svůj Původ a získáš jeho první schopnost. Další schopnosti svého Původu dostaneš na 6., 14. a 18. Úrovni.

Každý Původ má navíc seznam Kouzel, které se k němu váží. Tato kouzla se naučíš hned, co získáš potřebnou Pozici kouzel a nepočítají se do počtu tvých Známých kouzel. Pokud je už Znáš, naučíš se místo nich jiná. Tato Kouzla se pro tebe vždy považují za Čarodějská.

Níže najdeš popisy tří Původů: divoký, šálící a realitu přáním přetvářející Původ Fantaskní magie, nadpozemský, magii přetvářející Původ Sférického čaroděje a s materiálním světem spoutaný Původ Živlového čaroděje.

<Card header="Čarodějné původy v 5E">

V Základní knize 5E dále najdeš mocný **Dračí původ** a chaotický Původ **Divoké magie**, v Xethově průvodci je pak počasí vládnoucí **Bouřný čaroděj**, s božským rodokmenem spojený a klerickou magií vládnoucí Původ **Božské duše** a se zásvětím Stínopádu a dotykem smrti
spojený Původ **Stínové magie**. V Tanyině hrnci nalezneš nepozemskými entitami dotčený a psychickými silami vládnoucí Původ **Cizí mysli** a se silami Řádu spojený Původ **Mechanické duše**.

</Card>

<Card header="Kouzla Čarodějných původů">

Původy ze Základní knihy 5E ani z Xetha nedávají Kouzla navíc - jde o pozdější vyvážení („opravné posílení") Čaroděje představené v Tanyině hrnci.

Pokud byste chtěli doplnit podobné seznamy i k původním Čarodějným původům, nejsnazší je použít přímo nebo jako výchozí inspiraci jiné, už existující tematické seznamy Kouzel, např. rozšířené výběry Kouzel Černokněžníků nebo Klerické seznamy doménových kouzel.

Rozšířené seznamy doporučujeme použít. Pokud byste ale chtěli hrát jen podle Základních pravidel 5E a Kouzla původů ignorovat, můžete. U schopností, které předpokládají znalost konkrétního Kouzla pak předpokládej, že ti dají znalost daného Kouzla navíc nad počet tobě Známých kouzel.

</Card>

#### 1\. - Sesílání kouzel

**kdykoliv, speciální**

*Magie je v tvé krvi, dechu a vůli. Tvá kouzla vystihují tvůj nadpřirozený původ a odkaz.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Čarodějských kouzel.

Tabulka Čaroděje ukazuje počet Čarodějských Triků a Kouzel, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku.

Když získáš Úroveň v Povolání čaroděje, můžeš si zvolit jedno z Čarodějských kouzel, které Znáš, a nahradit ho jiným Kouzlem ze seznamu Čarodějských kouzel (nové Kouzlo nemusí být stejného Stupně). Také můžeš vyměnit jeden Čarodějský trik, který ovládáš, za jiný Čarodějský trik.

**Sesílací vlastnost** pro tvá Čarodějská kouzla je tvé Charisma,
protože právě to vyjadřuje sílu tvé osobnosti, vůle a původu, které ti dávají moc nad realitou.

**Tvůj SO Záchrany kouzla** = 8 + tvá Oprava charismatu + tvůj Zdatnostní bonus.

**Tvůj Bonus k Útoku kouzlem** = tvá Oprava charismatu + tvůj Zdatnostní bonus.

**Sesílací ohniskový předmět:** Pro svá Čarodějská kouzla můžeš jako Ohniskový předmět použít Mystický ohniskový předmět (např. Hůlku, Hůl, Krystal nebo Křišťálovou kouli).

#### 2\. - Zřídlo magie

**kdykoliv, zvláštní**

*Magie není jen tvou přirozeností -ty jsi jejím samotným zdrojem.*

Získáš Čarodějné body v množství rovném tvé Úrovni čaroděje, které můžeš použít k tvorbě Pozic kouzel a na vyšších Úrovních k provozování Metamagie.

**Přizpůsobivé kouzlení:** Jako Bonusovou akci dokážeš přetavit Pozici kouzel na tolik Čarodějných bodů, kolik byl její Stupeň – nebo naopak přetvořit Čarodějné body v nové Pozice kouzel za cenu uvedenou v Tabulce ceny tvorby Pozic kouzel níže. V rámci jedné Bonusové akce můžeš vytvořit nebo přetavit právě jednu Pozici kouzel.

Na konci Dlouhého odpočinku všechny dříve vytvořené Pozice kouzel zmizí a tvé Čarodějné body se obnoví na množství rovné tvé Úrovni.

###### Tabulka ceny tvorby Pozic kouzel

| Stupeň pozice kouzel | Cena v Čarodějných bodech |
| --- | --- |
| 1. | 2 |
| 2. | 3 |
| 3. | 5 |
| 4. | 6 |
| 5. | 7 |

#### 3., 10., 17. - Metamagie

**Sesílání kouzla, Čarodějné body**

*Dokážeš magii formovat pouhým přáním a dávat kouzlům prazvláštní vlastnosti.*

Z níže uvedených možností Metamagie si vyber dvě, které ovládáš. Další jednu možnost pak získáš na 10\. Úrovni a následně na 17. Úrovni.

Při Sesílání kouzla můžeš utratit příslušný počet Čarodějných bodů a získat popsaný efekt. Pokud není přímo řečeno jinak, můžeš na jedno kouzlo použít nanejvýš právě jednu možnost Metamagie a každou možnost můžeš ke kouzlu přidat právě jednou.

<Card header="Metamagie v 5E">

Tento seznam možností Metamagie je oproti Základní knize 5E rozšířený. Elementální a Neomylné kouzlo nejsou součástí Základní knihy, ale jsou inspirovány rozšiřujícími materiály 5E. Možnosti označené hvězdičkou jsou nové možnosti vytvořené námi přímo pro JaD - jde o: Přenesené kouzlo, Soustředěné kouzlo, Zatvrzené kouzlo a Zrcadlené kouzlo.

Počet možností Metamagie je původní - v době vydání 5E bylo k dispozici méně Metamagií a bylo méně zkušeností s rovnováhou pravidel. Hlavním omezením Metamagií ve hře jsou nicméně Čarodějné body - pokud stojíte o Čaroděje s širší paletou možností, můžete např. přidat jednu další Metamagii na 3., 10. i 17. Úrovni.

</Card>

##### Elementální kouzlo

**1 Čarodějný bod, kouzlo s Elementálním zásahem**

Pokud kouzlo způsobuje Bleskový, Hromový, Chladný, Kyselinový nebo Ohnivý zásah, můžeš jej změnit za jiný typ z tohoto seznamu.

##### Neomylné kouzlo

**1 Čarodějné body, kouzlo s hodem na Útok** 

Pokud mineš při Útoku kouzlem, můžeš hod na Útok zopakovat. Nový výsledek ale už musíš použít.

Možnost Neomylného kouzla můžeš přidat navíc k jiné možnosti Metamagie.

##### Opatrné kouzlo

**1 Čarodějný bod, kouzlo se Záchranným hodem** 

Zvol až tolik ovlivněných tvorů, kolik je tvá Oprava charismatu. Tito tvorové v daném Záchranném hodu automaticky uspějí.

##### Posílené kouzlo

**1 Čarodějný bod, kouzlo způsobující Zásah** 

Když si hodíš na Zásah kouzlem, můžeš přehodit až tolik kostek, kolik je tvá Oprava charismatu. Nový hod ale už musíš použít.

Možnost Posíleného kouzla můžeš přidat navíc k jiné možnosti Metamagie.

##### Prodloužené kouzlo

**1 Čarodějný bod, kouzlo s Trváním alespoň jednu minutu**

Zdvojnásobíš dobu Trvání kouzla, ale nanejvýš na 24 hodin.


##### Přenesené kouzlo\*

**2 Čarodějné body, kouzlo se Soustředěním nebo Trváním delším než jedno Kolo**

Jako Bonusovou akci nebo Reakci můžeš změnit Cíl tebou Seslaného kouzla a přenést jeho efekt na někoho jiného. Pokud kouzlo vyžaduje pro začátek svého působení hod na Útok nebo Záchranu, je nutné jej pro nový Cíl zopakovat. Kouzlo skončí po uplynutí původní doby Trvání.

##### Soustředěné kouzlo\*

**1 Čarodějný bod, kouzlo se Soustředěním**

Získáš Výhodu na všechny hody na Soustředění pro udržení tohoto kouzla.

##### Vzdálené kouzlo

**1 Čarodějný bod**

Kouzlo s Dosahem Dotyk získá Dosah 6 sáhů. Kouzlo s Dosahem jeden sáh či více získá dvojnásobný Dosah.

##### Záludné kouzlo

**1 Čarodějný bod**

Ignoruj Verbální i Pohybovou složku kouzla.

##### Zatvrzené kouzlo\*

**1 Čarodějný bod za +1 Stupeň**

Pro potřeby Rozptylování magie, Protikouzel, Snímání kleteb a všech dalších podobných efektů zvýšíš efektivní Stupeň kouzla o utracený počet Čarodějných bodů (maximálně na 9. Stupeň).

##### Zdvojené kouzlo

**Stupeň pozice Čarodějných bodů (1 pro Triky), kouzlo Cílící na jednoho jiného tvora**

Můžeš za Cíl zvolit až dva tvory v Dosahu.

##### Zostřené kouzlo

**3 Čarodějné body, kouzlo se Záchranným hodem** 

Jeden ovlivněný tvor dle tvé volby má Nevýhodu k prvnímu Záchrannému hodu.

##### Zrcadlené kouzlo\*

**Stupeň kouzla Čarodějných bodů, kouzlo do 30 sáhů se Sesláním v rámci jednoho Kola**

Jako svou Reakci můžeš zachytit jedinečný vzor cizího kouzla, které bylo Sesláno nebo které má některý svůj Cíl nebo Výchozí bod do 30 sáhů od tebe a které má Dobu seslání jednu Akci, Bonusovou akci nebo Reakci. Ve svém přímo následujícím Tahu můžeš zaplatit Čarodějné body rovné minimálnímu Stupni kouzla (1 Bod pro Triky) a kouzlo z tohoto Stupně Seslat bez utracení Pozice kouzel. Můžeš utratit i více Čarodějných bodů a Kouzlo Seslat z vyšší Pozice - ale ne z vyšší, než je tvá vlastní nejvyšší Pozice. Je jedno, kterému Povolání kouzlo náleží.

##### Zrychlené kouzlo

**2 Čarodějné body, kouzlo s Vyvoláváním jedné Akce**

Vyvolávání kouzla je jedna Bonusová akce.

#### 4., 8., 12., 16., 19. - Zvýšení hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 20. - Čarodějná obnova

**při Krátkém odpočinku**

*Jsi skutečným pramenem magie a jejím zdrojem ve světě.*

Kdykoliv si Krátce odpočineš, obnovíš si 4 utracené Čarodějné body.

### Fantaskní magie

Patříš k těm Čarodějům, kteří mají zvláštní moc nad realitou a její podobou. Tvůj rodokmen dost možná sahá k bytostem spojeným s plněním přání, jako jsou například Džinové, nebo k bohům šalby, přetvářky či proměny, ale možná je tvá moc dána spadlou hvězdou v momentě tvého početí nebo spojením tvé duše se světem snů. Tak nebo tak, tvé okolí mělo vždy tendenci řídit se více tvým přáním než očekáváními ostatních.

###### Kouzla Fantaskního původu

| Stupeň kouzla | Kouzla |
| --- | --- |
| 1. | Neviditelný služebník, Přestrojení |
| 2. | Neviditelnost, Přelud |
| 3. | Strach, Velký obraz |
| 4. | Mocná neviditelnost, Podrob Zvíře |
| 5. | Dvojník, Změň paměť |

#### 1\. - Živá představivost

**stále**

*Vidíš věci takové, jaké by být měly - a umíš je přimět, aby se takové zdály i ostatním.*

Naučíš se Trik Drobná iluze, který se nepočítá do počtu tvých Známých triků.

#### 1\. - Imaginární přátelé

**kdykoliv, Oprava charismatu x mezi Dlouhými odpočinky**

*Tví imaginární přátelé nezůstávají pouze imaginárními.*

Můžeš seslat Neviditelného Služebníka bez utracení Pozice kouzel až tolikrát mezi Dlouhými odpočinky, kolik je tvá Oprava chrismatu (ale nejméně 1).

#### 6. - Vlastní svět

**1x mezi Odpočinky**

*Dokážeš přinutit svět, aby se navzdory skutečnosti choval podle tvých přání.*

Můžeš si vynutit přehození hodu na cokoliv, co si uvědomuješ, že se děje nebo se právě stalo. Za dva Čarodějné body můžeš navíc novému hodu udělit Výhodu nebo Nevýhodu. Výsledek nového hodu už musíš použít.

#### 14. - Neomezená tvořivost

**Oprava charismatu x mezi Dlouhými odpočinky**

*Dokážeš si představit a Seslat kouzla, která nedávají smysl ani ostatním Sesilatelům s omezenou fantazií.*

Když Sesíláš kouzlo pracující s některým živlem, můžeš se rozhodnout ignorovat jeho původní element (Typ zásahu) a místo něj kouzlu přiřadit dva jiné elementy (Typy zásahu) naráz. Pokud kouzlo způsobuje Zásah, ten se rozdělí mezi zvolené elementy v tebou určeném poměru.

Máš dvě možnosti, jak tuto schopnost použít. Pro který z nich se rozhodneš musíš říct předem.

**Řízená tvořivost:** Jeden element z tabulky zvol cíleně, druhý urči hodem 1k10.

**Divoká tvořivost:** Oba nové elementy zvol hodem 1k10. Pokud ti padnou dvě stejná čísla, tak si druhý element vyber cíleně. Poté, co rozdělíš hodnotu Zásahu mezi elementy, zvyš nižší Zásah o dalších 1k12 Bodů výdrže.

**Příklad:** *Sešleš Ohnivou kouli s Divokou tvořivostí, padne ti Bleskový a Zářivý zásah a způsobíš Zásah za 30 Bodů výdrže. Rozhodneš se, že pro Cíl bude 20 z toho Bleskový a 10 Zářivý zásah. Poté zvýšíš nižší, tedy Zářivý, Zásah o dalších 1k12.*

###### Tabulka Divoké tvořivosti

| 1k10 | Element |
| --- | --- |
| 1 | Bleskový |
| 2 | Hromový |
| 3 | Jedový |
| 4 | Kyselinový |
| 5 | Chladný |
| 6 | Ohnivý | 
| 7 | Psychický |
| 8 | Nekrotický |
| 9 | Zářivý |
| 10 | Silový |

Kouzlo může změnou přijít o vlastnosti, které vyplývají z jeho původního elementu. Například pokud změníš Typ zásahu Ohnivé koule, už nejspíš nic nezapálí. Kouzlo může ale namísto toho získat dle úvahy PH jiné vlastnosti (např. původní Ohnivá koule s Hromovým zásahem může učinit Cíle Ohlušenými a zničit skleničky a jiné křehké předměty, které nikdo nedrží ani nenese atp.). Nezraňující kouzla můžou zcela změnit své účinky: např. Chůze po vodě s Ohnivým elementem se může stát Chůzí po dýmu (který se nejspíš bude počítat za Těžký terén).

#### 18. - Studna Přání

**kdykoliv**

*Tvá fantazie dokáže zcela přepsat okolní realitu - nejen to, jak vypadá, ale její samotnou podstatu.*

Naučíš se kouzlo Přání, které se nepočítá do počtu tvých Známých kouzel. Pokud ho už umíš, naučíš se místo něj jiné. Pokud to je potřeba, obnovíš si schopnost jej opět seslat.

Vyvolání některého z alternativních efektů Přání ti nezpůsobí stres ani žádný z jeho průvodních projevů. Na druhou stranu, tvá Přání jsou živena tvou fantazií, která neustále jemně a takřka náhodně pozměňuje jejich drobné detaily, a pokud na ně přestaneš myslet, mají tendenci mizet. Pokud začneš Sesílat příliš Přání, nebo když uplyne příliš dlouhá doba, během které si na efekt svého dřívějšího Přání nevzpomeneš a nevěnuješ mu pozornost, efekty Přání se vytrácí (to se týká zejména Přání, která vytváří něco trvalého).

Jednou za Úroveň můžeš napnout své síly a Seslat Přání, které se skutečně natvrdo zapíše do reality okolního světa a které nebude nadále závislé na tvé pozornosti. Takové vypětí sil ti ale způsobí 1k4 Stupňů únavy.

### Sférický čaroděj

Možná se mezi tvými předky vyskytuje mocná bytost jiných Sfér, která kdysi navštívila tento svět - nebo možná někdo z tvých předků putoval do jiných světů, kde se s takovou bytostí sblížil. Nebo možná tvé narození vyšlo na moment astrologické konjunkce a tvá duše získala dar
překračovat hranice světů. Tak nebo tak, máš zvláštní cit pro magii a hranice světů ve svém okolí a schopnost s nimi manipulovat.

###### Kouzla Sférického původu

| Stupeň kouzla | Kouzla |
| --- | --- |
| 1. | Magická střela, Najdi magii, Určení |
| 2. | Mlžný krok, Spatři neviditelné |
| 3. | Mihotání, Protikouzlo, Rozptyl magii |
| 4. | Dimenzionální dveře, Vypuzení |
| 5. | Telekineze, Mluva sfér |

#### 1. - Sedmý smysl

**stále**

*Vnímáš magii stejně samozřejmě jako ostatní slyší zvuk či cítí vůně.*

Kouzla Najdi magii a Určení můžeš sesílat jako Rituály.

Kouzlem Najdi magii dokážeš najít věci a bytosti z jiných Sfér, i pokud nejsou magické nebo zrovna nekouzlí, např. neaktivní portál.

V jiných Sférách (nebo minimálně v těch, které souvisí s tvým Původem) si nikdy nepřipadáš zcela cize, a to ani když je navštívíš poprvé. Sice je přímo neznáš, ale pro potřeby orientace nemáš žádné Postihy ani Nevýhody spojené s jejich cizostí a při hledání cest, věcí a bytostí můžeš uplatnit stejnou intuici jako v materiálním světě.

Pokud váš herní svět a příběh zahrnuje jiné Sféry a jejich obyvatele, pak máš vrozené nadání vidět a rozpoznat portály do jiných Sfér. Kouzla a schopnosti, které dokážou rozlišit nebo ovlivnit tvory podle jejich Sféry původu, tě nedokážou přesně zařadit a zpravidla rozhodnou ve tvůj prospěch.

#### 2. - Okna do neznáma

**kdykoliv, speciální**

*Dokážeš čerpat sílu z průchodů do jiných Sfér, stejně jako ze sil a tvorů, kteří z nich pocházejí.*

Pokud strávíš alespoň jednu minutu v přítomnosti portálu do jiných Sfér, magického jevu, který ze Sfér čerpá svou sílu, nebo v přítomnosti Sférických bytostí, které ti neodporují (případně u jejich mrtvého těla, pokud zůstalo v tvé rovině existence), můžeš si obnovit 2 Čarodějné body. 

Z pasivního zdroje (zavřený portál, předmět) můžeš takto čerpat jen jednou. Z aktivního zdroje (otevřený portál, živá bytost) můžeš čerpat jednou mezi dvěma Dlouhými odpočinky. Své čerpání nemůžeš přímo zacílit - pokud jsi v přítomnosti tří Sférických bytostí, čerpáš od všech naráz, získáš tím právě 2 Čarodějné body a z žádné z nich nemůžeš až do konce dalšího Dlouhého odpočinku čerpat znovu.

Tato schopnost vždy funguje ve vztahu ke Sféře, v níž se nacházíš. Pokud přejdeš do jiné Sféry, můžou se tví přátelé z tvé původní roviny existence stát cizími bytostmi, z nichž můžeš čerpat.

#### 6. - Energie jiných světů

**stále**

*Získáš intuitivní schopnost manipulovat magií - trhat ji a čerpat sílu z cizích kouzel.*

Pokud pomocí Kouzel Protikouzlo nebo Rozptyl magii úspěšně zrušíš cizí Kouzlo (nikoliv Trik), můžeš si za každé zrušené Kouzlo ihned obnovit až 3 dříve utracené Čarodějné body.

#### 14. - Mistrovské tkaní

**stále**

*Dokážeš tkát a přetvářet předivo magie způsobem, kterému není rovno.*

Naučíš se dvě další možnosti Metamagie.

Navíc můžeš použít na kouzlo dvě možnosti Metamagie naráz (navíc ke všem výslovně neomezeným).

#### 18. - Volání Sfér

**stále, 1x mezi Odpočinky**

*Tvá duše uslyší volání cizích Sfér a jejich hranice pro tebe ztratí význam.*

Naučíš se Kouzlo Přesun Sférami, které se nepočítá do počtu tvých Známých kouzel. Pokud jej už umíš, naučíš se místo něj jiné.

K Seslání Přesunu Sférami nepotřebuješ žádné Složky, stačí ti síla vůle (tj. nesmíš být v Bezvědomí ani v jiném podobném Stavu) a jednou mezi Odpočinky jej můžeš Seslat bez utracení Pozice kouzel.

Kouzlo navíc můžeš Seslat jako Bonusovou akci nebo Reakci. Pokud Kouzlo Sešleš jako Reakci na něčí Útok, musíš jej Seslat před vyhodnocením Útoku (tj. předtím, než se zjistí, zda tě Zasáhl, nebo ne, popř. jak moc).

### Živlový čaroděj

Tvá magie pochází ze spojení s živly tvořícími okolní hmotný svět. Možná jsi potomkem elementálních bytostí, možná bylo tvé zrození požehnáno božstvy země a plodnosti a nebo se tvá magie projevila při smrtící živelné katastrofě, jako bylo utonutí v povodni nebo zásah bleskem. Ať už je původ tvé moci jakýkoliv, samotný svět je tvým spojencem.

###### Kouzla Živlového původu

| Stupeň kouzla | Kouzla |
| --- | --- |
| 1. | Elementální erupce, Oblak mlhy |
| 2. | Planoucí koule, Poryv větru |
| 3. | Ohnivá koule, Splyň s kamenem |
| 4. | Ovládni vodu, Tvaruj kámen |
| 5. | Kamenná zeď, Plamenný úder |

#### 1. - Přátelství živlů

**stále**

*Žádný živel ti dobrovolně neublíží.*

Jsi Imunní vůči nemagickému ohni, můžeš dýchat pod vodou a v dýmu, jsi Imunní vůči přirozenému tlaku (např. v hloubce nebo pod závalem), chladu, horku a dalším podobným přírodním podmínkám.

#### 6. - Živlová tvář

**Oprava charismatu (minimálně 1) x mezi Dlouhými odpočinky**

*Dokážeš rozproudit živly ve svých žilách a přijmout jejich vzhled a povahu.*

Jako Bonusovou akci na sebe můžeš na jednu minutu vzít rysy odrážející živel, který zvolíš, když použiješ tuto schopnost. Po tu dobu máš přínosy dané zvoleným živlem:

* ** Oheň:** Odolnost vůči Ohnivým zásahům a Výhoda na Ověření zastrašování.

* ** Voda:** Odolnost vůči Chladným zásahům a Výhoda na Ověření klamání.

* ** Vzduch:** Odolnost vůči Hromovým zásahům a Výhoda na Ověření přesvědčování.

* ** Země:** Odolnost vůči Kyselinovým zásahům a Výhoda na Ověření vystupování.

#### 14\. - Živlová cesta

**stále**

*Dokážeš procházet skrze živly.*

Získáš Rychlost plavání rovnou tvé běžné Rychlosti, dokážeš se přirozeně vznášet i zastavit pád z výšky, můžeš procházet přirozenou zemí (tedy např. hlínou a kamenem, ale nikoliv maltou) jako Těžkým terénem a vidíš skrze dým a přirozenou mlhu.

#### 18. - Živlová podoba

**1x mezi Dlouhými odpočinky**

*Dokážeš zcela převzít podobu jednoho z živlů.*

Jako Bonusovou akci proměníš na jednu minutu materii svého těla do čisté podoby jednoho z živlů. Zatímco jsi v této podobě, máš z toho následující přínosy:

* Tvé Obranné číslo se změní na 20, pokud nebylo předtím vyšší.

* Jsi Imunní vůči Bodným, Drtivým a Sečným zásahům a vůči Typu zásahu odpovídajícímu zvolenému živlu (Hromový pro vzduch, Chladný pro vodu, Kyselinový pro zemi a Ohnivý pro oheň).

* Ignoruješ Těžký terén. Naopak prostor do dvou sáhů od tebe je Těžký terén pro ostatní. Navíc každý tvor, který začne svůj Tah v této oblasti, utrpí magický Zásah odpovídající zvolenému elementu za 1k4 Bodů výdrže. Můžeš určit až tolik tvorů, kolik je tvá Oprava charismatu, kteří jsou vůči tomuto účinku Imunní.

* Utracením jednoho sáhu Rychlosti můžeš přejít přes místo obsazené Středním nebo menším tvorem. Tvor je sražen na zem a utrpí magický Zásah odpovídající zvolenému elementu za 4k6 Bodů výdrže.

## Černokněžník

Černokněžníci jsou služebníci, partneři, vyslanci, vazalové či heraldi mocností, které v řádu vesmíru stojí vysoko nad smrtelníky, ale nedosahují skutečného božství, i když některé k tomu nemají daleko. Černokněžníci jsou svým Patronům zavázáni smlouvou, takzvaným Paktem, a mají od nich propůjčeny mocné magické schopnosti a kouzla - která ale, protože nejsou úplně jejich vlastní, fungují pro ostatní Sesilatele poněkud zvláštními způsoby.

Z pohledu ostatních se Černokněžníci dostali ke své moci zkratkou - to však neznamená, že to bylo zadarmo. Někteří Černokněžníci vynaložili nezměrné úsilí, vystavili se ohromnému riziku a podstoupili nevýslovné oběti, aby dosáhli ke svému Patronovi a přesvědčili ho k uzavření Paktu. Jiní byli k uzavření Paktu donuceni, a to mnohdy takřka, i když nikdy ne zcela, proti své vůli, ať už přímým nátlakem, nebo tváří v tvář okolnostem, které jim nedaly jinou možnost. Pakt, který tvoří Černokněžníka, je vždy smlouvou - Černokněžníky lze proto najít všude tam, kde se potřeba mocností po služebnících potkává s ochotou schopných jedinců se ke službě zavázat.

### Tvorba Černokněžníka

Kdo je tvůj Patron? Co tě vedlo k uzavření Paktu? Co tě to stálo? K čemu přesně tě Pakt zavazuje a co si od tebe tvůj Patron žádá? Máš k tomu výhrady? Co ti brání se Paktu vzepřít?

Patří tvůj Patron k těm, kteří Pakty uzavírají často? Pokud ano, jste si jako jeho služebníci navzájem spíše spojenci nebo konkurenty? Jak se na tvého Patrona -a tedy i na tebe -dívá zbytek světa?



###### Tabulka Černokněžníka


| Úroveň | Zdatnostní bonus | Schopnosti | Známá | kouzla | Pozice | kouzel | Tajemná vzývání |
| --- | --- | --- | --- | --- | --- | --- | --- |
| | | | Triky | Kouzla | Počet | Stupeň | | 
| 1\. | +2 | Černokněžníkův patron, Magie daná Paktem | 2 | 2 | 1 | 1. | — |
| 2\. | +2 | Tajemná vzývání | 2 | 3 | 2 | 1. | 2 | 
| 3\. | +2 | Laskavost daná Paktem | 2 | 4 | 2 | 2. | 2 |
| 4\. | +2 | Zvýšení Hodnot vlastností | 3 | 5 | 2 | 2. | 2 |
| 5\. | +3 | — | 3 | 6 | 2 | 3. | 3 |
| 6\. | +3 | Schopnost Černokněžníkova patrona | 3 | 7 | 2 | 3. | 3 |
| 7\. | +3 | — | 3 | 8 | 2 | 4. | 4 |
| 8\. | +3 | Zvýšení Hodnot vlastností | 3 | 9 | 2 | 4. | 4 |
| 9\. | +4 | — | 3 | 10 | 2 | 5. | 5 |
| 10\. | +4 | Schopnost Černokněžníkova patrona | 4 | 10 | 2 | 5. | 5 |
| 11\. | +4 | Mystický taj (6. Stupeň) | 4 | 11 | 3 | 5. | 5 |
| 12\. | +4 | Zvýšení Hodnot vlastností | 4 | 11 | 3 | 5. | 6 |
| 13\. | +5 | Mystický taj (7. Stupeň) | 4 | 12 | 3 | 5. | 6 |
| 14\. | +5 | Schopnost Černokněžníkova patrona | 4 | 12 | 3 | 5. | 6 |
| 15\. | +5 | Mystický taj (8. Stupeň) | 4 | 13 | 3 | 5. | 7 |
| 16\. | +5 | Zvýšení Hodnot vlastností | 4 | 13 | 3 | 5. | 7 |
| 17\. | +6 | Mystický taj (9. Stupeň) | 4 | 14 | 4 | 5. | 7 |
| 18\. | +6 | — | 4 | 14 | 4 | 5. | 8 |
| 19\. | +6 | Zvýšení Hodnot vlastností | 4 | 15 | 4 | 5. | 8 |
| 20\. | +6 | Tajemný mistr | 4 | 15 | 4 | 5. | 8 |


#### Výdrž

**Kostky obnovy:** 1k8 za každou Úroveň černokněžníka.

**Maximum výdrže na 1. Úrovni:** 8 + Oprava odolnosti.

**Maximum výdrže na vyšších Úrovních:** 1k8 (nebo 5) + Oprava odolnosti za každou Úroveň černokněžníka po 1. Úrovni.

#### Zdatnosti

**Zbroje:** Lehké zbroje.

**Zbraně:** Jednoduché zbraně.

**Pomůcky:** Žádné.

**Záchranné hody:** Moudrost, Charisma.

**Dovednosti:** Zvol si dvě z těchto: Historie, Klamání, Mystika, Náboženství, Pátrání, Příroda, Zastrašování.

**SO Záchrany kouzel:** 8 + tvá Oprava charismatu + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Lehká kuše a 20 šipek, nebo **(b)** jakákoli Jednoduchá zbraň,

* **(a)** Brašnička na suroviny, nebo **(b)** Mystický ohniskový předmět,

* **(a)** Učencův balíček, nebo **(b)** Jeskyňářův balíček, › Kožená zbroj, jakákoliv Jednoduchá zbraň a dvě Dýky.

### Schopnosti Černokněžníka

#### 1., 6., 10., 14. - Černokněžníkův patron

**stále**

*Tvá moc je dána tvou smlouvou, která říká, kým jsi.*

Hned při tvorbě své postavy si zvolíš svého Patrona a získáš první schopnost, kterou ti dává. Další schopnosti dané Patronem získáš na 6., 10. a 14. Úrovni. Níže nalezneš popisy tří Patronů: silou, blesky a věšteckými schopnostmi vládnoucího Bouřného titána, s kostmi světa spojeného Pradávného draka a tajemného, těžko čitelného a magických tajemství znalého Ztraceného mistra.

<Card header="Patroni v 5E">

V Základní knize 5E najdeš tradičního faustovského **Běsa**, tedy ďábla či démona, lovecraftovského cizího **Prastarého** dlícího za hranicemi světa a vesmíru a **Arcivílu**, tedy jednu z vládnoucích mocností Vílí divočiny, jako je například Královna zimy. V Xethově průvodci je **Nebešťan**, tedy anděl nebo jiný protiklad Běsů, a temná **Čepel uřknutí**, která je darována neznámým Patronem ze Stínopádu, zásvětního protikladu Vílí divočiny. V Tanyině hrnci se dočteš o **Hlubinném**, mocnosti zpod temného, chladného dna oceánů, a o **Džinovi**, jednom z vládců elementálních rovin. A konečně v Cestovatelově příručce nalezneš **Neumírajícího** - bytost, která dosáhla nesmrtelnosti, aniž by opustila smrtelný svět.

</Card>

#### 1. - Magie daná Paktem

**kdykoliv, speciální**

*Tvé mystické bádání a magie, jež ti byla propůjčena tvým Patronem, ti dávají moc Sesílat kouzla.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Černokněžnických kouzel.

Tabulka Černokněžníka ukazuje počet Černokněžnických Triků a Kouzel, které Znáš, dále počet Pozic kouzel, které máš k dispozici, spolu s jejich Stupněm. Na rozdíl od ostatních Sesilatelů, své Pozice si jako Černokněžník obnovíš na konci každého, tedy i Krátkého odpočinku.

Když získáš Úroveň v Povolání černokněžníka, můžeš si zvolit jedno z Černokněžnických kouzel, které Znáš, a nahradit ho jiným Kouzlem ze seznamu Černokněžnických kouzel (nové Kouzlo nemusí být stejného Stupně). Také můžeš vyměnit jeden Černokněžnický trik, který ovládáš, za jiný Černokněžnický trik.

**Sesílací vlastnost** pro tvá Černokněžnická kouzla je tvé Charisma, protože právě to vyjadřuje sílu tvé osobnosti a tvou schopnost jednat s nesmírně mocným Patronem.

**Tvůj SO Záchrany kouzla** = 8 + tvá Oprava charismatu + tvůj Zdatnostní bonus.

**Tvůj Bonus k Útoku kouzlem** = tvá Oprava charismatu + tvůj Zdatnostní bonus.

**Sesílací ohniskový předmět:** Pro svá Černokněžnická kouzla můžeš jako Ohniskový předmět použít Mystický ohniskový předmět (např. Hůlku, Hůl, Krystal nebo Křišťálovou kouli).

#### 2., 5., 7., 9., 12., 15., 18. - Tajemná vzývání

**různě, dle konkrétních vzývání**

*Při studiu okultních znalostí se ti podařilo odkrýt Tajemná vzývání, fragmenty zakázaných znalostí, která tě naplňují trvalou magickou mocí.*

Získáš dvě Tajemná vzývání dle své volby. Další Tajemná vzývání se naučíš na 5., 7., 9., 12., 15. a 18. Úrovni, jak ukazuje Tabulka Černokněžníka. Jednotlivá Tajemná vzývání jsou popsána níže.

Když získáš Úroveň černokněžníka, můžeš jedno Tajemné vzývání, které Znáš, vyměnit za jiné.

#### 3. - Laskavost daná Paktem

**stále**

*Tvůj Patron ti udělí dar za věrnou službu.*

Získáš jednu z následujících schopností dle své volby.

##### Pakt čepele

Jako Akci můžeš ve své volné ruce vytvořit Paktovou zbraň. Paktová zbraň může být libovolná Zbraň na blízko, máš s ní Zdatnost a její Zásah je magický. Svou Paktovou zbraň můžeš kdykoliv zrušit (Akce není třeba).

Tvá Paktová zbraň zmizí, pokud zemřeš, použiješ tuto schopnost znovu, nebo se nachází na jednu minutu dále než jeden sáh od tebe.

Pokud máš magickou Zbraň, můžeš s ní provést speciální rituál. Tato Zbraň se stane tvou Paktovou zbraní. Rituál trvá hodinu a lze ho provést během Krátkého odpočinku. K rituálu nelze použít Artefakt ani Vnímající zbraň. Pokud takovouto Paktovou zbraň zrušíš, tak nezmizí, ale přemístí se do mimodimenzionálního prostoru.

Pokud zemřeš, použiješ rituál pro přivolání Paktové zbraně znovu, nebo ho provedeš obráceně, magická Zbraň přestane být tvou Paktovou zbraní. Pokud se v tu chvíli nachází v mimodimenzionálním prostoru, objeví se u tvých nohou.

##### Pakt rukověti

Tvůj Patron ti poskytne lexikon zvaný Kniha stínů. Ta obsahuje tři Triky libovolných Povolání dle tvé volby. Tyto Triky Znáš, ale nepočítají se do tvého počtu Známých triků a pro tebe se považují za Černokněžnické.

Pokud o svou Knihu stínů přijdeš, můžeš si od Patrona během hodinového rituálu vyprosit novou. Tento rituál lze provést během Odpočinku a předchozí Knihu stínů zničí.

##### Pakt řetězu

Naučíš se Kouzlo Najdi přítelíčka a můžeš ho Sesílat jako Rituál. Kouzlo se nepočítá do počtu tvých Známých kouzel. Kromě normálních podob může být tvůj Přítelíček Ďáblík, Poletucha, Pseudodrak či Rarach.

Když použiješ Akci Útok, můžeš se vzdát jednoho ze svých vlastních Útoků. Pokud to uděláš, tvůj Přítelíček může jako Reakci použít Útok.

#### 4., 8., 12., 16., 19. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 11., 13., 15., 17. - Mystický taj

**1x mezi Dlouhými odpočinky za Taj**

*Tvůj Patron ti propůjčí mystické tajemství.*

Zvol si kouzlo 6. Stupně ze seznamu Černokněžnických kouzel. Na 13. Úrovni si zvol Černokněžnické kouzlo 7. Stupně, na 15. Úrovni 8. Stupně a na 17\. Úrovni 9. Stupně.

Každé z těchto Kouzel můžeš jednou mezi Dlouhými odpočinky Seslat bez utracení Pozice kouzel.

#### 20. - Tajemný mistr

**1x mezi Dlouhými odpočinky**

*Když naléhavě požádáš svého Patrona, umožní ti čerpat ze své vnitřní rezervy mystické moci.*

Když jednu minutu prosíš svého Patrona o pomoc, obnovíš si všechny utracené Pozice kouzel z Magie dané Paktem.

### Bouřný titán

Bouřný titán patří k dávné šlechtě Bouřných obrů. Možná býval jedním z vládců jejich pradávné říše - možná je některým z jejích dědiců. Ve své takřka božské moci dlí v mlhách na vrcholcích hor nad světem smrtelníků, kde rozjímá nad znameními světa a odkud pracuje na naplnění dávných proroctví.

###### Rozšířený seznam Kouzel

| Stupeň kouzla | Kouzla |
| --- | --- |
| 1. | Naváděcí blesk, Určení |
| 2. | Poryv větru, Předvídání |
| 3. | Blesk, Svolej blesky |
| 4. | Ledová bouře, Věštění |
| 5. | Kužel mrazu, Poslyš mýty |

#### 1. - Síla bouře

**stále**

*Tvůj Patron ti ukázal, jak v sobě najít sílu bouře.*

Naučíš se Trik Šokující sevření, který se nepočítá do počtu tvých Známých triků. Navíc když zasáhneš tvora tímto Trikem, můžeš si na Zásah hodit dvakrát a vzít si lepší výsledek.

#### 1. - Síla obra

**stále**

*Tvůj Patron ti ukázal tajemství nabytí i užití fyzické síly.*

Máš Výhodu ke všem Ověřením síly a Záchranným hodům na Sílu. Navíc se tvá Nosnost, množství a váha věcí, které zvládneš táhnout či tlačit, zdvojnásobí.

#### 6. - Návštěvník vrcholků

**stále**

*V mracích skryté vrcholky hor, mezi nimiž skáčou blesky, se staly tvým druhým domovem.*

Získáš Odolnost proti Bleskovému, Hromovému a Chladnému zásahu a ignoruješ všechny negativní efekty plynoucí z nadmořské výšky a bouřlivého nebo deštivého počasí.

Navíc kdykoliv způsobíš svým Černokněžnickým kouzlem Bleskový, Hromový nebo Chladný zásah, můžeš k němu přičíst svou Opravu charismatu.

#### 10. - Předjímač

**stále, 1x mezi Odpočinky**

*Tvůj Patron tě naučil vidět znamení a záblesky budoucnosti ve všedním světě.*

Ty a ani tví spojenci, kteří tě vidí a slyší, nemůžete být Překvapeni. Navíc si můžeš jednou mezi dvěma Odpočinky udělit Výhodu k jednomu Záchrannému hodu.

#### 14. - Vrhač blesků

**1x mezi Odpočinky**

*Dokážeš povolat bouřnou moc svého Patrona a na své nepřátele vrhnout smršť blesků.*

Jako Akci zvol místo, které vidíš do 100 sáhů od sebe. Všichni tvorové, kteří jsou do dvou sáhů od tohoto místa, musí uspět v Záchranném hodu na Obratnost, jinak utrpí Zásah blesky za 12k8 Bodů výdrže, nebo při úspěchu za polovinu.

### Pradávný drak

Před dávnými časy patřil k nejstarším a nejmocnějším Prastarým drakům. Dnes je zapomenut, nebo možná žije jen v příbězích a legendách. Ti, co věří, že někdy žil, mají za to, že musel už dávno skonat věkem. Ty ale víš, že žije. Dřímá v hlubinách, u kořenů hor, v nitru sopky, v temnotě oceánu nebo na mracích nekonečné bouře, a zatímco prorůstá se samotnými živly, sní sny o dávných časech, o skutečném světě a o dnech, kdy se možná probudí.

<Card header="Jaký Drak může být Patronem?">

Než si zvolíš svého dračího Patrona, domluv se s PH na tom, jací Draci se ve vašem herním světě nacházejí a z jakých Patronů máš tedy na výběr. V tradici 5E jsou v JaD popsáni Draci mnoha prostředí a typů Dechu (nemusí tedy chrlit zdaleka jen oheň), ale stejně jako Rasy postav, zdaleka ne všichni Draci jsou přítomni ve všech fantasy světech.

</Card>

###### Rozšířený seznam Kouzel

| Stupeň kouzla | Kouzla |
| --- | --- |
| 1. | Hromová vlna, Způsob zranění |
| 2. | Kyselinový šíp, Měsíční paprsek |
| 3. | Blesk, Ohnivá koule |
| 4. | Fantóm, Ledová bouře |
| 5. | Magická ruka, Oblak smrti |

#### 1. - Magie dračího dechu

**stále**

*Moc tvého Patrona prostoupí tvou magií.*

Získáš Bonusový trik, daný Dechem tvého Patrona. Navíc, pokud si vezmeš Kouzlo z rozšířeného seznamu Černokněžnických kouzel, které je spojeno s Dechem tvého dračího Patrona, získá toto Kouzlo dvojnásobný Dosah. Kouzlo s Dosahem „ty sám" získá Dosah jeden sáh.

| Dech | Bonusový Trik | Spojené Kouzlo |
| --- | --- | --- |
| Mráz a chlad | Mrazivý paprsek | Ledová bouře |
| Žíravý aerosol | Kyselinová koule | Kyselinový šíp |
| Blesky | Šokující sevření | Blesk |
| Plameny | Ohnivá střela | Ohnivá koule |
| Jedovatý plyn | Jedovatá sprška | Oblak smrti |
| Magická esence | Tajemný výšleh | Magická ruka |
| Nebeské světlo | Posvátný plamen | Měsíční paprsek |
| Samotná smrt | Dotek smrti | Způsob zranění |
| Úlomky vlastní vůle | Zlomyslný výsměch | Fantóm |
| Hlasitý řev | Hlas bouře | Hromová vlna |

#### 6. - Stopa domova

**1x mezi Odpočinky**

*Ze snů svého Patrona dokážeš do okolí povolat vzpomínku na jeho domov.*

Jako Akci můžeš vyvolat efekt daný domovským prostředím tvého dračího Patrona. Vyvoláš ho ve Výchozím bodě, který vidíš do 24 sáhů od sebe. Efekt vydrží, dokud se na něj Soustředíš. Pokud efekt vyžaduje Záchranný hod, jeho SO je tvůj SO Záchrany kouzel.

**Arktida.** Ledová mlha vyplní Kouli o poloměru 4 sáhy se středem ve Výchozím bodě. Koule se šíří kolem rohů a její oblast je Hustě zahalená. Když se mlha objeví, každý tvor v ní musí uspět v Záchranném hodu na Odolnost, jinak utrpí Zásah chladem za 2k6 Bodů výdrže, nebo polovinu při úspěchu. Tvor, který v mlze skončí svůj Tah, si hází stejný Záchranný hod znovu.

**Močál.** Oblak hemžícího se hmyzu naplní Kouli o poloměru 4 sáhy se středem ve Výchozím bodě. Oblak je Slabě zahalený. Když se oblak objeví, každý tvor v něm musí uspět v Záchranném hodu na Odolnost, jinak se Otráví až na jednu minutu a utrpí 1k6 Jedového zásahu. Otrávený tvor může zopakovat Záchranný hod na konci každého svého Tahu a při úspěchu pro něj účinek skončí.

**Poušť.** V Kouli o poloměru 4 sáhy se středem ve Výchozím bodě se rozvíří oblak písku. Oblak se šíří kolem rohů a oblast v něm je Slabě zahalená. Každý tvor v oblaku musí uspět v Záchranném hodu na Odolnost, jinak Oslepne až na jednu minutu. Oslepený tvor může zopakovat Záchranný hod na konci každého svého Tahu a při úspěchu pro něj účinek skončí.

**Vulkán.** Z Výchozího bodu na zemi vytryskne magma a vytvoří 4 sáhy vysoký gejzír o poloměru jeden sáh. Každý tvor v oblasti gejzíru musí uspět v Záchranném hodu na Obratnost, jinak utrpí Ohnivý zásah za 5k6 Bodů výdrže, nebo polovinu při úspěchu. Hořlavé věci v oblasti efektu, které nikdo nedrží ani nenese, vzplanou.

**Les.** V Kruhu o poloměru 4 sáhy se středem ve Výchozím bodě vyvstanou na zemi uchvacující kořeny a šlahouny révy. Tato oblast se stane Těžkým terénem a každý tvor v ní musí uspět v Záchranném hodu na Sílu, jinak ho kořeny a šlahouny révy Zadrží. Tvor se osvobodí, pokud on nebo jiný tvor vedle něj použije Akci k vysvobození a uspěje v Ověření síly proti tvému SO Záchrany kouzel.

**Obloha.** Z Výchozího bodu zahřmí. Každý tvor do 4 sáhů od tohoto Bodu musí uspět v Záchranném hodu na Odolnost, jinak utrpí Hromový zásah za 3k6 Bodů výdrže a stane se Ohlušeným do konce svého příštího Tahu. Při úspěchu utrpí poloviční Zásah a neohluchne.

**Hory.** V Kruhu do 4 sáhů od Výchozího bodu na zemi vyraší ze země kamenné bodce. Oblast se stane na 10 minut Těžkým terénem. Když tvor vstoupí do oblasti nebo jí prochází, utrpí Bodný zásah 2k4 za každý sáh, co urazí. Pokud o nástraze neví, musí si hodit na Ověření vnímání, při neúspěchu si změny nevšimne.

**Moře.** V Kouli o poloměru 40 sáhů se středem ve Výchozím bodě se vytvoří mlha. Oblast je Hustě zahalená, ale tvorové uvnitř vidí do 6 sáhů jako by byla Slabě zahalená. Mlha vydrží jednu hodinu, nebo než ji rozfouká vítr.

**Hranice světů.** Tvor nacházející se ve Výchozím bodě musí uspět v Záchranném hodu na Charisma proti tvému SO Záchrany kouzel, jinak je vypuzen do Snové sféry, jiné Sféry existence, vytvořené představivostí tvého Patrona. V každém svém Tahu si tvor může jako Akci hodit Záchranný hod znovu, při úspěchu účinek skončí a tvor se objeví na místě, které opustil, nebo na nejbližším volném místě, pokud je to původní obsazené.

#### 10\. - Nasycené srdce

**stále**

*Tvůj úchvatný Patron naplnil tvé srdce takovou směsí hrůzy a posvátné bázně, že ti tyto pocity nemůže vyvolat nic jiného.*

Jsi Imunní vůči Vystrašení a Zmámení. Navíc je tvá mysl tímto spojením zocelena. Máš Odolnost vůči Psychickým zásahům.

#### 14. - Dračí dech

**1x mezi Odpočinky**

*Dokážeš použít svou magii k napodobení mocného Dechu svého Patrona.*

Jako Akci vytvoříš Kužel dlouhý 12 sáhů. Každý tvor v Kuželu musí uspět v Záchranném hodu proti tvému SO Záchrany kouzel, jinak utrpí Zásah za 12k8 Bodů výdrže, nebo polovinu při úspěchu. Typ Zásahu a Vlastnost použitá k Záchrannému hodu jsou dané Dechem tvého Patrona, jak ukazuje tabulka:

| Dech | Zásah | Vlastnost |
| --- | --- | --- |
| Mráz a chlad | Chladný | Odolnost |
| Žíravý aerosol | Kyselinový | Obratnost |
| Blesky | Bleskový | Obratnost |
| Plameny | Ohnivý | Obratnost |
| Jedovatý plyn | Jedový | Odolnost |
| Magická esence | Silový | Odolnost |
| Nebeské světlo | Zářivý | Charisma |
| Samotná smrt | Nekrotický | Odolnost |
| Úlomky vlastní vůle | Psychický | Moudrost |
| Hlasitý řev | Hromový | Odolnost |

### Ztracený mistr

Podle toho mála, co víš, býval tvůj Patron smrtelníkem, ale jeho umění to změnilo. Možná ho do nicoty za hranou světa vyvrhla magie, možná tam sám unikl před smrtí. Možná byl Kouzelníkem ignorujícím pravidla magie, možná Černokněžníkem tak velkým, že jeho moc přestála pád jeho pána. Ať je pravda jakákoliv, tvůj Patron má ve svém původním světě stále své zájmy.

###### Rozšířený seznam Kouzel

| Stupeň kouzla | Kouzla |
| --- | --- |
| 1. | Magická střela, Určení |
| 2. | Odhal myšlenky, Spatři neviditelné |
| 3. | Jasnozřivost, Stvoř Nemrtvého |
| 4. | Fantóm, Mocná neviditelnost |
| 5. | Magická ruka, Podrob osobu |

#### 1. - Grimoár zapovězených nauk

**během Odpočinku**

*Obdržíš knihu zapomenutých, zapovězených a nikdy neobjevených tajemství magie. Knihu, která sama dokáže listovat tvou hlavou a psát do ní Kouzla. A možná nejen ta.*

Tvůj Patron ti věnuje Grimoár magie. Tento Grimoár pojme tolik Černokněžnických kouzel, která Neznáš, kolik je tvůj Zdatnostní bonus. Vždy, když se tvůj Zdatnostní bonus zvýší, přidá ti Patron do Grimoáru jedno další Kouzlo, které Neznáš, ale které můžeš Seslat (máš pro něj Pozici kouzel dostatečného Stupně).

Při každém Odpočinku, při němž máš Grimoár u sebe, ho můžeš nechat vysát znalosti z tvé mysli a nahradit je znalostmi z Grimoáru. Mezi Grimoárem a svou hlavou můžeš prohodit až tolik Kouzel, kolik je tvůj Zdatnostní bonus.

Navíc, když na svých dobrodružstvích najdeš Svitek s Černokněžnickým kouzlem, které Neznáš, můžeš ho do Grimoáru přepsat - to spotřebuje vzácné inkousty v hodnotě 50 zlatých za Stupeň kouzla a trvá to dvě hodiny za Stupeň kouzla. Tato Kouzla fungují stejně, ale nepočítají se do limitu Kouzel v Grimoáru. Triky takto přepsat nelze.

Dále platí:

* Pokud si na 3. Úrovni zvolíš Pakt rukověti, stane se tvůj Grimoár tvou Rukovětí a získá všechny její další schopnosti.

* Pokud o Grimoár přijdeš, můžeš si ho během dalšího Odpočinku vyžádat od svého Patrona zpátky, z Odpočinku ale už nezískáš žádné jeho další přínosy.

* Pokud do Grimoáru nahlédne někdo jiný než ty nebo jiný stoupenec tvého Patrona, uvidí v něm nesmyslné klikyháky a čmáranice - a dost možná ho z nich při delším pohledu rozbolí hlava.

#### 6. - Zapovězená geometrie

**1x mezi Odpočinky**

*Chápeš rovnoběžnost trojúhelníků, úhly v kruhu i průsečíky rovnoběžek - a dokážeš podle nich tvarovat svá kouzla.*

Když Sešleš Černokněžnické kouzlo s oblastí účinku Koule, Válec, Krychle nebo Kužel, můžeš tvar této oblasti změnit. Pro velikost přitom platí:

* Poloměr Koule je stejný jako poloměr a výška Válce.

* Délka hrany Krychle odpovídá délce (a šířce) Kuželu.

* Délka hrany Krychle či délka Kuželu jsou dvojnásobkem poloměru Koule a Válce.

U Zasahujících efektů můžeš vytvořit místa s nižší intenzitou. Můžeš vybrat tolik tvorů, kolik je tvá Oprava charismatu, kteří při neúspěchu v Záchranném hodu utrpí poloviční Zásah a při úspěchu se Zásahu a všem dalším efektům vyhnou zcela.

#### 10. - Zapovězená elementaristika

**1x mezi Odpočinky**

*Pochopíš vnitřní vztah formy a obsahu - a dokážeš změnit materii kouzla, ale přitom zachovat jeho původní podobu a účinek.*

Když Sešleš Černokněžnické kouzlo, které působí Bleskový, Hromový, Chladný, Jedový, Kyselinový nebo Ohnivý zásah, můžeš jeho Typ zásahu vyměnit za jiný z tohoto seznamu. Stejně tak můžeš zaměňovat Nekrotický, Psychický, Zářivý a Silový zásah. Všechny ostatní efekty Kouzla včetně Stavů a efektů souvisejících s původním elementem (Typem zásahu) zůstanou zachovány.

#### 14. - Zapovězená přizpůsobivost

**1x mezi Odpočinky**

*Dokážeš kouzla přinutit k tomu nejprapodivnějšímu chování, které ostatním nedává žádný smysl.*

Kdykoliv Sešleš Černokněžnické kouzlo, které na Cíli vynucuje Záchranný hod, můžeš změnit Vlastnost, proti které míří, na kteroukoliv jinou. Změna musí být stejná pro všechny Cíle kouzla.

<Card header="Křivopřísežný Černokněžník">

Černokněžníkův patron do hry obvykle přímo nevstupuje - ne o moc víc než bohové Kleriků. Přesto je vazba mezi Černokněžníkem a jeho Patronem oproti vazbě Klerika a jeho boha více o dialogu - a dialog může skončit, minimálně na nějaký čas, neshodou. Tento rámeček není ani tak volitelný, jako spíše čistě inspirativní.

Černokněžníkem se nemůžeš stát bez uzavření Paktu. Co se ale stane, pokud o Pakt přijdeš, nejspíš protože jej porušíš a upadneš tak v nemilost svého Patrona? Mnozí takovou událost nepřežijí - přinejmenším ne dlouho. Život těch pár ostatních se náhle stane velmi zajímavým.

Tvá magie přestane být o tom, co dostáváš, a začne být o tom, co si skutečně pamatuješ a máš opravdu naučené. Tvá Sesílací vlastnost se změní z Charisma na Inteligenci.

Ponecháš si svou Laskavost danou Paktem - ta je ale považována za kradenou. Čepel nemůžeš proměnit a ani ji nechat zmizet, nebo se už neobjeví. Pokud ztratíš svou Knihu stínů, přijdeš o ni nadobro. Přítelíček je stále nucen plnit tvé rozkazy a možná i přání, ale může tak začít činit s nelibostí, nebo se dokonce stát zrádným špehem tvého Patrona - i když možná, možná jej dokážeš přesvědčit, aby se přidal na tvou stranu.

Tvá Tajemná vzývání a schopnosti dané samotným Patronem jsou složitější a na dohodě s PH. Schopnosti a Vzývání, které ti Patron předal v podobě tajemství, znalostí nebo stálých změn tvého těla a ducha (např. Předjímač) si můžeš ponechat. Schopnosti, které si od Patrona vyžádáváš, nahraď jejich opakem -jsi na útěku, ale znáš sílu svých nepřátel a umíš tuto znalost obrátit ve svůj prospěch (např. Zapovězenou přizpůsobivost můžeš nahradit schopností zaměnit Vlastnost u vlastního hodu na Záchranu).

Pokud postoupíš na další Úroveň, můžeš sáhnout po Kombinovaném povolání - nebo si můžeš vzít Úroveň černokněžníka a zvýšit si Výdrž, ale odložit získání nových schopností do doby, než se tvé vztahy s Patronem případně opět napraví - nebo, možná, než od svého dřívějšího Patrona nebo jeho ostatních stoupenců neukradneš nové vědomosti a více moci (což může zahrnovat různé temné a obětní rituály). Prober své možnosti s PH.

A hlavně pamatuj - i když věci nemusí být nenapravitelné, minimálně pro teď jsi pro svého Patrona a jeho další stoupence a kultisty zrádce a zloděj. Chtějí svou moc zpátky a chtějí z tebe udělat silný odstrašující příklad pro ostatní zrádce a zloděje. Začni utíkat.

</Card>

### Tajemná vzývání

Pokud má Tajemné vzývání předpoklady, můžeš se ho naučit, ale pouze pokud je splňuješ. Úroveň uvedená u předpokladu je Úroveň černokněžníka, nikoliv Úroveň postavy (pokud máš pouze jedno Povolání, je to jedna a ta samá).

<Card header="Stará a nová Tajemná vzývání">

Většina zde uvedených Tajemných vzývání je původních z 5E. Vzhledem ke stylizaci našich Patronů jsme doplnili několik dalších, která vznikla přímo pro JaD - jsou označena hvězdičkou v názvu. Nová Vzývání jsou: Čtenář znamení, Divoký duch, Hladová hůl, Hrůza, Kapičky kyseliny, Námraza, Oslnění, Otrava, Stínová ochrana, Štědrá magie, Výboje, Zapálení a Zvuková vlna.

</Card>

#### Od 2. Úrovně

Tato Tajemná vzývání si můžeš brát od 2. Úrovně černokněžníka.

##### Ďábelská svěžest

**kdykoliv**

Můžeš na sebe Seslat Falešný život bez utracení Pozic kouzel či Surovin.

##### Ďábelský zrak

**stále**

V magické i nemagické tmě vidíš normálně na vzdálenost 24 sáhů.

##### Hlas řetězového mistra

**předpoklad: Pakt řetězu** 

**stále**

Se svým Přítelíčkem můžeš telepaticky komunikovat a pokud jste ve stejné Sféře existence, vnímat skrze jeho smysly. V takovém případě skrze něj můžeš i mluvit svým hlasem, i když normálně není mluvení schopný.

##### Hrůza\*

**předpoklad: Pakt rukověti**

**když způsobíš Psychický zásah Černokněžnickým trikem**

Cíl si musí hodit Záchranný hod na Odolnost proti tvému SO Záchrany kouzel. Pokud neuspěje, je tebou Vystrašený do konce svého příštího Tahu.

##### Kapičky kyseliny\*

**předpoklad: Pakt rukověti**

**když způsobíš Zásah kyselinou Černokněžnickým trikem**

Na Cíli ulpí kapičky kyseliny. Dokud nepoužije svou Akci k tomu, aby se otřel, bude na konci svého Tahu dostávat Kyselinový zásah za 1k4 Bodů výdrže za každou Kostku zásahu původního Triku.

##### Kniha dávných tajemství

**předpoklad: Pakt rukověti**

**stále**

Do své Knihy stínů nyní můžeš zapisovat magické Rituály. Zvol si dvě Kouzla 1. Stupně, která mají značku Rituálu, ze seznamů Kouzel libovolných Povolání. Když máš v ruce Knihu stínů, můžeš Sesílat zvolená Kouzla, ale jen jako Rituály. Kouzla se nepočítají do počtu tvých Známých kouzel, ale považují se za Černokněžnická.

Rituálem můžeš Seslat také Černokněžnické kouzlo, které Znáš, pokud má značku Rituálu.

Na svých dobrodružstvích můžeš do své Knihy stínů přidávat další Rituální kouzla. Když najdeš takové Kouzlo, můžeš si ho přidat do Knihy, pokud je jeho Stupeň rovný polovině tvé Úrovně černokněžníka (zaokrouhleno nahoru) a pokud máš čas a peníze na jeho zapsání. Za každý Stupeň kouzla trvá zapisování dvě hodiny a stojí 50 zl, což je cena vzácných inkoustů potřebných k jeho zapsání a Surovin, které spotřebuješ při experimentování s Kouzlem během jeho přepisování.

##### Maska mnoha tváří

**kdykoliv**

Můžeš Seslat Přestrojení bez utracení Pozice kouzel či Surovin.

##### Námraza\*

**předpoklad: Pakt rukověti**

**když způsobíš Zásah chladem Černokněžnickým trikem**

Cíl pokryje vrstvička námrazy. Dokud nepoužije svou Akci k tomu, aby se jí zbavil, bude na konci svého Tahu dostávat Zásah chladem za 1k4 Bodů výdrže za každou Kostku zásahu původního Triku.

##### Oči správce run

**stále**

Umíš přečíst všechny texty.

##### Odpudivý výšleh

**předpoklad: Trik Tajemný výšleh**

**když zasáhneš tvora Tajemným výšlehem**

Můžeš Cíl odtlačit od sebe až o dva sáhy.

##### Okouzlující vliv

**stále**

Získáš Zdatnost v Dovednostech Klamání a Přesvědčování.

##### Oslnění\*

**předpoklad: Pakt rukověti**

**když způsobíš Zářivý zásah Černokněžnickým trikem**

Cíl si musí hodit Záchranný hod na Odolnost proti tvému SO Záchrany kouzel. Pokud neuspěje, je Oslepený do konce svého příštího Tahu.

##### Otrava\*

**předpoklad: Pakt rukověti**

**když způsobíš Zásah jedem Černokněžnickým trikem**

Cíl si musí hodit Záchranný hod na Odolnost proti tvému SO Záchrany kouzel. Pokud neuspěje, je Otrávený do konce svého příštího Tahu.

##### Pohled dvou myslí

**kdykoliv**

Pomocí své Akce se můžeš dotknout Humanoida, který s tím souhlasí, a vnímat skrz jeho smysly do konce svého příštího Tahu.

Pokud je tvor ve stejné Sféře existence, můžeš použít svou Akci v následujících Tazích k udržování tohoto spojení, s prodloužením Trvání vždy do konce tvého příštího Tahu.

Zatímco vnímáš skrze smysly jiného tvora, máš prospěch z jeho případných zvláštních smyslů, ale vůči svému vlastnímu okolí máš stavy Ohlušený a Oslepený.

##### Řeč zvířat

**kdykoliv**

Můžeš Seslat Mluv se zvířaty bez utracení Pozice kouzel či Surovin.

##### Stínová ochrana\*

**předpoklad: Pakt řetězu**

**stále**

Pokud je tvůj Přítelíček zasažen plošným účinkem, který způsobí poloviční Zásah při úspěšném Záchranném hodu, neobdrží při úspěšné Záchraně žádný Zásah.

Navíc získá Výhodu k Záchranným hodům proti Kouzlům nebo jiným magickým účinkům a vždy uspěje v Záchranných hodech proti tvým vlastním Kouzlům.

##### Štědrá magie\*

**když Sešleš Černokněžnické kouzlo s Dosahem Sesilatel**

Můžeš místo sebe zvolit jako Cíl tvora, kterého se dotkneš. Pokud Kouzlo vyžaduje Soustředění, Soustředíš se na něj ty. Pokud se odkazuje na SO Záchrany kouzel, Útočný bonus Kouzla nebo Sesílací vlastnost, použij své vlastní hodnoty.

##### Tajemné kopí

**předpoklad: Trik Tajemný výšleh** 

**stále**

Dosah tvého Tajemného výšlehu je 60 sáhů.

##### Tajemný zrak

**kdykoliv**

Můžeš Seslat Najdi magii bez utracení Pozice kouzel či Surovin.

##### Trýznivý výšleh

**předpoklad: Trik Tajemný výšleh stále**

K Zásahu Tajemného výšlehu přičti svou Opravu charismatu.

##### Výboje\*

**předpoklad: Pakt rukověti**

**když způsobíš Bleskový zásah Černokněžnickým trikem**

Po Cíli začnou přeskakovat drobné výboje. Dokud nepoužije svou Akci k tomu, aby se jich zbavil, bude na konci svého Tahu dostávat Bleskový zásah za 1k4 Bodů výdrže za každou Kostku zásahu původního Triku.

##### Zapálení\*

**předpoklad: Pakt rukověti**

**když způsobíš Ohnivý zásah Černokněžnickým trikem**

Cíl vzplane. Dokud nepoužije svou Akci k tomu, aby se uhasil, bude na konci svého Tahu dostávat Ohnivý zásah za 1k4 Bodů výdrže za každou Kostku zásahu původního Triku.

##### Zbroj stínů

**kdykoliv**

Můžeš na sebe Seslat Mágovu zbroj bez utracení Pozice kouzel či Surovin.

##### Zloděj pěti osudů

**1x mezi Dlouhými odpočinky**

Můžeš Seslat Uřknutí utracením své Černokněžnické Pozice kouzel.

##### Zvuková vlna\*

**předpoklad: Pakt rukověti**

**když způsobíš Hromový zásah Černokněžnickým trikem**

Cíl si musí hodit Záchranný hod na Odolnost proti tvému SO Záchrany kouzel. Pokud neuspěje, je Ležící a Ohlušený do konce svého příštího Tahu.

#### Od 5. Úrovně

Tato Tajemná vzývání si můžeš brát od 5. Úrovně černokněžníka.

##### Divoký duch\*

**předpoklad: Pakt řetězu**

**když Přítelíčkovi přikážeš provést Akci Útok**

Přítelíček může místo jednoho provést dva Útoky.

##### Hladová hůl\*

**předpoklad: Pakt rukověti, Trik Sukovice**

Pokud máš ve své Rukověti Trik Sukovice, pak kdykoliv ho použiješ k Akci Útok, můžeš podniknout dva Útoky místo jednoho.

##### Splynutí se stíny

**kdykoliv**

Jako Akci se můžeš Zneviditelnit, pokud jsi v oblasti šera či tmy. Neviditelnost vydrží, dokud se nepohneš nebo neprovedeš Akci, Bonusovou akci či Reakci.

##### Špatné znamení

**1x mezi Dlouhými odpočinky**

Můžeš Seslat Uvrhni kletbu utracením své Černokněžnické Pozice kouzel.

##### Zatmění mysli

**1x mezi Dlouhými odpočinky**

Můžeš Seslat Zpomalení utracením své Černokněžnické Pozice kouzel.

##### Žíznivá čepel

**předpoklad: Pakt čepele**

**kdykoliv provedeš ve svém Tahu Akci Útok Paktovou zbraní**

Při provedení Akce Útok můžeš zaútočit svou Paktovou zbraní dvakrát místo jednou.

#### Od 7. Úrovně

Tato Tajemná vzývání si můžeš brát od 7. Úrovně černokněžníka.

##### Hrozné slovo

**1x mezi Dlouhými odpočinky**

Můžeš Seslat Zmatek utracením své Černokněžnické Pozice kouzel.

##### Podmanivý šepot

**1x mezi Dlouhými odpočinky**

Můžeš Seslat Nutkání utracením své Černokněžnické Pozice kouzel.

##### Sochař těla

**1x mezi Dlouhými odpočinky**

Můžeš Seslat Proměň tvora utracením své Černokněžnické Pozice kouzel.

#### Od 9. Úrovně

Tato Tajemná vzývání si můžeš brát od 9. Úrovně černokněžníka.

##### Čtenář znamení\*

**1x mezi Odpočinky**

Umíš číst znamení, která bohové nechávají v krajině, šumění větru a letu ptáků. Můžeš Seslat Kouzlo Spojení nebo Spojení s přírodou bez utracení Pozice kouzel či Surovin.

##### Nadpozemský skok

**kdykoliv**

Můžeš Seslat Skok bez utracení Pozice kouzel či Surovin.

##### Poskoci chaosu

**1x mezi Dlouhými odpočinky**

Můžeš Seslat Vyvolej Elementála utracením své Černokněžnické Pozice kouzel.

##### Šepot ze záhrobí

**kdykoliv**

Můžeš Seslat Mluv s mrtvými bez utracení Pozice kouzel či Surovin.

##### Vzestupný krok

**kdykoliv**

Můžeš na sebe Seslat Levitaci bez utracení Pozice kouzel či Surovin.

#### Od 12. Úrovně

Tato Tajemná vzývání si můžeš brát od 12. Úrovně černokněžníka.

##### Životasaj

**předpoklad: Pakt čepele**

**když zasáhneš tvora svou Paktovou zbraní**

Cíl utrpí dodatečný Nekrotický zásah rovný tvé Opravě charismatu (minimálně 1).

#### Od 15. Úrovně

Tato Tajemná vzývání si můžeš brát od 15. Úrovně černokněžníka.

##### Čarodějnické řetězy

**předpoklad: Pakt řetězu**

**1x mezi Dlouhými odpočinky**

Můžeš Seslat Znehybni nestvůru na Běsa, Nebešťana nebo Elementála bez utracení Pozice kouzel či Surovin.

##### Čarodějnický zrak

**stále**

Pokud do 6 sáhů od sebe vidíš jakéhokoli Tvaroměnce nebo tvora maskujícího se Iluzí či Transmutační magií, vidíš jeho skutečnou podobu.

##### Mistr nespočtu podob

**kdykoliv**

Můžeš Seslat Změň svůj tvar bez utracení Pozice kouzel či Surovin.

##### Vize vzdálených říší

**kdykoliv**

Můžeš Seslat Mystické oko bez utracení Pozice kouzel či Surovin.

## Druid

Druidi jsou zasvěcenci přírodní magie a tajemství života a jeho cyklů. Jsou strážci hvozdů, léčivých pramenů, posvátných jezer, pradávných pohřebišť, zapomenutých bohů, hranic Vílí divočiny a mnoha dalších mystických míst. Druidi nejsou jen Sesilatelé kouzel, ale jsou i filozofové, mudrci, klasičtí učenci, léčitelé, rádci, a když na to přijde, i ochránci a válečníci.

Mezi mnoha přírodními národy zastávají Druidi i společenskou roli kněží či šamanů, zatímco v místech obklopených civilizací tvoří vlastní sekty a řády. I když všechny Druidy pojí mnoho společného, tak rozhodně nejsou stejní - právě naopak. Někteří žijí v srdcích komunit jako jejich plnohodnotní členové, jiní na okraji společnosti, vyhledáváni jen těmi, kdo potřebují pomoc, další žijí zcela v ústraní ve vlastních společenstvích a existuje i mnoho takových, kteří se oddávají meditacím a hloubání v samotě lesů, skal či mokřadů.

### Tvorba Druida

Co tě přivedlo k druidství? Věštba či jiné předurčení? Nadání? Rodinná volba či dědictví? Vlastní touha? Jaký je tvůj vztah k civilizaci a jejím obyvatelům?

Patříš k samotářským Druidům, nebo spíše k těm družným? Jsi součástí některého z Druidských řádů? Co tě vedlo k tomu opustit domovinu a vydat se napříč světem? Hledáš zkušenosti, nebo něco konkrétního?

#### Výdrž

**Kostky obnovy:** 1k8 za každou Úroveň druida.

**Maximum výdrže na 1. Úrovni:** 8 + Oprava odolnosti.

**Maximum výdrže na vyšších Úrovních:** 1k8 (nebo 5) + Oprava odolnosti za každou Úroveň druida po 1. Úrovni.

#### Zdatnosti

**Zbroje:** Lehké zbroje, Střední zbroje, Štíty (Druidi nenosí Zbroje ani Štíty z kovu).

**Zbraně:** Dýka, Hůl, Kopí, Kyj, Oštěp, Palcát, Prak, Srp, Šavle, Šipka.

**Pomůcky:** Bylinkářská souprava.

**Záchranné hody:** Inteligence, Moudrost.

**Dovednosti:** Zvol si dvě z těchto: Lékařství, Mystika, Náboženství, Ovládání zvířat, Přežití, Příroda, Vhled, Vnímání.

**SO Záchrany kouzel:** 8 + tvá Oprava moudrosti + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Dřevěný štít, nebo **(b)** jakákoliv Jednoduchá zbraň,

* **(a)** Šavle, nebo **(b)** jakákoliv Jednoduchá zbraň na blízko,

* Průzkumníkův balíček,

* Kožená zbroj a Druidský ohniskový předmět.

###### Tabulka Druida

| | | | | | | | | Pozice | x. | Stupně | | |
| --- | --- | --- | --- | --- | --- | --- | --- | --- | --- | --- | --- | --- | 
| **Úroveň** | **Zdatnostní bonus** | **Schopnosti** | **Známé triky** | **1.** | **2.** | **3.** | **4.** | **5.** | **6.** | **7.** | **8.** | **9.** |
| 1\. | +2 | Sesílání kouzel, Druidština | 2 | 2 | — | — | — | — | — | — | — | — |
| 2\. | +2 | Zvířecí podoba, Druidský kruh | 2 | 3 | — | — | — | — | — | — | — | — |
| 3\. | +2 | — | 2 | 4 | 2 | — | — | — | — | — | — | — |
| 4\. | +2 | Zvýšení Hodnot vlastností, Zvířecí podoba | 3 | 4 | 3 | — | — | — | — | — | — | — | 
| 5\. | +3 | — | 3 | 4 | 3 | 2 | — | — | — | — | — | — |
| 6\. | +3 | Schopnost Druidského kruhu | 3 | 4 | 3 | 3 | — | — | — | — | — | — | — |
| 7\. | +3 | — | 3 | 4 | 3 | 3 | 1 | — | — | — | — | — | — |
| 8\. | +3 | Zvýšení Hodnot vlastností, Zvířecí podoba | 3 | 4 | 3 | 3 | 2 | — | — | — | — | — | — | 
| 9\. | +4 | — | 3 | 4 | 3 | 3 | 3 | 1 | — | — | — | — | — | 
| 10\. | +4 | Schopnost Druidského kruhu | 4 | 4 | 3 | 3 | 3 | 2 | — | — | — | — | — | 
| 11\. | +4 | — | 4 | 4 | 3 | 3 | 3 | 2 | 1 | — | — | — | — |
| 12\. | +4 | Zvýšení Hodnot vlastností | 4 | 4 | 3 | 3 | 3 | 2 | 1 | — | — | — | — |
| 13\. | +5 | — | 4 | 4 | 3 | 3 | 3 | 2 | 1 | 1 | — | — | — | — | 
| 14\. | +5 | Schopnost Druidského kruhu | 4 | 4 | 3 | 3 | 3 | 2 | 1 | 1 | — | — | — | — | 
| 15\. | +5 | — | 4 | 4 | 3 | 3 | 3 | 2 | 1 | 1 | 1 | — |
| 16\. | +5 | Zvýšení Hodnot vlastností | 4 | 4 | 3 | 3 | 3 | 2 | 1 | 1 | 1 | — |
| 17\. | +6 | — | 4 | 4 | 3 | 3 | 3 | 2 | 1 | 1 | 1 | 1 |
| 18\. | +6 | Nestárnoucí tělo, Zvířecí kouzlení | 4 | 4 | 3 | 3 | 3 | 3 | 1 | 1 | 1 | 1 |
| 19\. | +6 | Zvýšení Hodnot vlastností | 4 | 4 | 3 | 3 | 3 | 3 | 2 | 1 | 1 | 1 |
| 20\. | +6 | Arcidruid | 4 | 4 | 3 | 3 | 3 | 3 | 2 | 2 | 1 | 1 |

### Schopnosti Druida

#### 1. - Sesílání kouzel

**kdykoliv, speciální**

*Čerpáš magii obsaženou v samotné podstatě života v okolní přírodě a dokážeš Sesílat kouzla, která tuto podstatu mění nebo přivolávají na pomoc její sílu.*

Základy pravidel pro Sesílání kouzel jsme uvedli už v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Druidských kouzel.

Tabulka Druida ukazuje počet Druidských triků, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku. Když získáš Úroveň v Povolání druida, můžeš vyměnit jeden Druidský trik, který ovládáš, za jiný Druidský trik.

Jako Druid Znáš všechna Druidská kouzla - nicméně Sesílat můžeš pouze ta, která máš Připravená. Na konci každého Dlouhého odpočinku si můžeš Připravit tolik Druidských kouzel, kolik je tvá Úroveň druida + tvá Oprava moudrosti (minimálně 1). Můžeš si Připravit pouze ta Kouzla, pro které máš Pozici potřebného Stupně.

**Sesílací vlastnost** pro tvá Druidská kouzla je tvá Moudrost, protože tvá magie vychází z hlubokého vhledu a pochopení života a přírody.

**Tvůj SO Záchrany kouzla** = 8 + tvá Oprava moudrosti + tvůj Zdatnostní bonus.

**Tvůj Bonus k Útoku kouzlem** = tvá Oprava moudrosti + tvůj Zdatnostní bonus.

**Sesílací ohniskový předmět:** Pro svá Druidská kouzla můžeš jako Ohniskový předmět použít Druidský ohniskový předmět (např. Snítku jmelí, Dřevěnou berlu, Tisovou hůlku nebo Totem).

**Rituální sesílání:** Druidské kouzlo, které máš Připravené a které má uvedenou možnost Rituálního sesílání, můžeš Seslat jako Rituál. Rituální seslání trvá o 10 minut déle, ale nestojí utracení Pozice kouzla (nicméně nemůžeš jej takto Seslat z vyšší Pozice, než je nejnižší Pozice potřebná pro Seslání tohoto Kouzla).

#### 1. - Druidština

**stále**

*Ovládáš tajnou řeč Druidů, sestávající z pradávných slov, tajemných značek, přetvořených rostlin a přírodních úkazů.*

Pomocí druidštiny můžeš zanechávat tajné zprávy. Ti, kteří druidštinu znají, si takové zprávy automaticky všimnou. Ostatní si ji můžou všimnout po úspěšném hodu na Moudrost (Vnímání) se SO 15, ale bez magie ji nedokážou rozšifrovat.

#### 2., 4., 8. - Zvířecí podoba

**2x mezi Odpočinky**

*Podobnost všeho živého a tvé spříznění s jinými tvory ti umožňuje brát na sebe jiné podoby.*

Můžeš se změnit do Zvířete, které znáš alespoň od pohledu a které splňuje omezení uvedené v tabulce:

| Úroveň druida | Max. NB | Omezení | Příklad |
| --- | --- | --- | --- |
| 2\. | 1/4 | Bez Rychlosti létání či plavání | Vlk |
| 4\. | 1/2 | Bez Rychlosti létání | Krokodýl |
| 8\. | 1 | Žádné | Obří orel| 

Přehled Zvířat s jejich herními statistikami včetně Nebezpečnosti (NB) najdeš na konci 12. kapitoly na straně 526.

V konkrétní Zvířecí podobě můžeš zůstat počet hodin rovný polovině tvé Úrovně druida (zaokrouhleno dolů), poté musíš utratit další použití schopnosti nebo se proměnit zpět. Zpět se můžeš kdykoliv proměnit i pomocí Bonusové akce a automaticky, když tvá Výdrž klesne na 0, když padneš do Bezvědomí nebo když zemřeš.

Když jsi ve Zvířecí podobě, platí následující pravidla:

* Ponecháš si hodnoty Inteligence, Moudrosti a Charismatu, své Zdatnosti v Dovednostech a Záchranách a své Přesvědčení a osobnost. Všechny ostatní Hodnoty a rysy se nahradí Hodnotami a rysy Zvířete.

* Pokud má Zvíře Zdatnost v Dovednostech nebo Záchranách, které nemáš, přidáš si je. Pokud má Zvíře Legendární akce či Akce doupěte, nemůžeš je použít.

* Nemůžeš Sesílat kouzla, nicméně můžeš se nadále Soustředit na již Seslané kouzlo a případně využívat jeho efektů.

* Tvé možnosti mluvení popř. akcí vyžadujících končetiny jsou omezeny možnostmi Zvířete. S výjimkou zlepšených či zvláštních smyslů si ponecháš přínosy schopností svého Povolání, Rasy a z případných dalších zdrojů, pokud je nová podoba přímo neznemožňuje.

* Své vybavení můžeš nechat spadnout na zem, můžeš ho nechat splynout se Zvířecí podobou (nebudeš z něj mít žádný prospěch, ale po návratu do původní podoby se ti vrátí) nebo ho můžeš dále nosit a používat, pokud to nová podoba umožňuje.

* Převezmeš Výdrž a Kostky obnovy Zvířete. Po návratu do tvé původní podoby se tvá Výdrž a počet Kostek obnovy vrátí na hodnotu, kterou měly před proměnou. Pokud se vrátíš v důsledku snížení Výdrže na 0, všechna případná přebytečná hodnota Zásahu se přenese do tvé normální podoby se všemi souvisejícími důsledky.

#### 2., 6., 10., 14. - Druidský kruh

**stále**

*Podle svých zájmů se Druidi sdružují v Kruzích, v nichž mezi sebou sdílí znalosti, tajemství a mnohá umění.*

Vyber si Kruh, který vystihne tvůj vztah k přírodě, stejně jako tvé zájmy a rozvíjená nadání. Na 2. Úrovni si zvolíš Kruh a získáš jeho první schopnost -další schopnosti Druidského kruhu získáš na 6., 10. a 14. Úrovni.

Níže najdeš popisy Kruhu bylin, který se zajímá o schopnosti magických rostlin a lektvarů, Kruhu města, který sdružuje Druidy hledající přírodu v srdci civilizace a Kruhu pohromy, který se soustředí na ovládnutí ničivých přírodních sil.

<Card header="Druidské kruhy v 5E">

V Základní knize 5E najdeš **Kruh měsíce**, který rozvíjí své schopnosti proměn, a **Kruh země**, střežící prastará magická tajemství. V Xethově průvodci je popsán s Vílami spjatý a zázraky přinášející **Kruh snů** a také **Kruh pastýřů**, který střeží bezpečí Zvířat a Vílích tvorů potřebných pro zachování přírodní rovnováhy. Tanyin hrnec pak obsahuje **Kruh spor**, který se zajímá o smrt a proměnu věcí v cyklu života, **Kruh hvězd**, který sleduje hvězdná znamení a čerpá sílu z hvězdného třpytu, a **Kruh požáru**, který využívá ničivých sil k uvolnění místa pro nové začátky.

</Card>

#### 4., 8., 12., 16., 19. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 18. - Nestárnoucí tělo

**stále**

*Tvé sepětí se silami života ti umožní zpomalit vlastní stárnutí.*

Stárneš desetkrát pomaleji.

#### 18. - Zvířecí kouzlení

**kdykoliv**

*Tvé chápání přírodní magie ti umožní překonat omezení vlastní podoby.*

I ve Zvířecí podobě můžeš Sesílat Druidská kouzla. Můžeš poskytnout Verbální a Pohybové, ale ne Surovinové složky Kouzla.

#### 20. - Arcidruid

**kdykoliv**

*Prolneš se s přírodou natolik, že tebou její moc začne volně proudit.*

Získáš neomezené množství proměn do Zvířecí podoby. Navíc můžeš při Sesílání Druidských kouzel ignorovat všechny Složky kouzel vyjma těch, které mají cenu a jsou Kouzlem spotřebovány.

### Kruh bylin

Patříš k jedné z nejklasičtějších a široce respektovaných Druidských tradic, která se zabývá studiem přírody a rostlin a tvorbou léčivých a ochranných přípravků, které kombinují rostlinné lektvary s přírodní magií.

#### 2. - Mistr bylinkář

**stále**

*Mistrně ovládneš nejen znalost bylin a dalších rostlin, ale i jejich praktické užití.*

Máš Zdatnost v Dovednosti Lékařství. Pokud už tuto Zdatnost máš, vem si místo ní Zdatnost v jiné Druidské dovednosti. Získáš Kvalifikaci (dvojnásobný Zdatnostní bonus) v Lékařství a s Bylinkářskou soupravou. Navíc, když už na konci Dlouhého odpočinku nemáš žádná Použití Léčitelské soupravy, tak si jich 1k4 obnovíš.

#### 6. - Magické přípravky

**Zdatnostní bonus x mezi Dlouhými odpočinky** 

*Tvůj vhled do provázání magie a přírody ti umožňuje si z přírody magii nejen brát, ale i ji do ní ukládat.*

Pomocí Akce a utracení příslušné Pozice kouzel můžeš vložit Připravené Druidské kouzlo do předpřipravených ingrediencí a vytvořit tak Přípravek. Použité Kouzlo musí Cílit jednoho tvora a nesmí mít Vyvolání delší než jedno Kolo. Přípravek si uchová svou moc až do tvého dalšího Dlouhého odpočinku.

Kdokoliv, kdo má Přípravek, jej může použít (vypít Lektvar, rozlomit větévku atp.), čímž uvolní v Přípravku uchované Kouzlo. Vše vyhodnoť, jako by tvor Kouzlo právě Seslal, ale pro vyhodnocení použij svou Hodnotu moudrosti. Tvor, který Kouzlo uvolní, může určit všechny zbylé parametry (jako např. Cíl kouzla atp.) a pokud Kouzlo vyžaduje Soustředění, musí jej udržovat.

Můžeš Přípravku propůjčit i delší Trvání, pokud se na konci Dlouhého odpočinku dobrovolně rozhodneš neobnovit příslušnou Pozici kouzel.

#### 10. - Ochranné byliny

**kdykoliv**

*Tvé ochranné Lektvary, runové amulety a další magické Přípravky dokážou působit i preventivně.*

Můžeš se dotknout tvora a Bonusovou akcí mu na jednu minutu udělit Odolnost proti jednomu Typu zásahu.

#### 14. - Posilovač

**1x mezi Dlouhými odpočinky**

*Dokážeš vyrobit přírodní Lektvary, které posílí nejen tělo, ale i ducha.*

Jako Akci můžeš smíchat předpřipravené ingredience a vytvořit speciální Přípravek, který komukoliv, kdo ho vypije, zvýší na jednu minutu Hodnotu tebou vybrané Vlastnosti o +6 (Oprava se tím zvýší o +3) se všemi přínosy z toho vyplývajícími. Nevyužitý Přípravek si uchová svou sílu až do tvého dalšího Dlouhého odpočinku.

<Card header="Dlouhodobé magické přípravky">

Pro tvorbu trvalejších magických Přípravků nebo dlouhodobých magických efektů se podívej do osmé kapitoly Hraní hry, do části věnované Mezidobí, na pravidla pro Očarovávání a magický výzkum na straně 311.

</Card>

### Kruh města

Patříš k nejmladšímu z Druidských kruhů, jehož kořeny sahají jen tisíciletí do minulosti. Ty a tví bratři a sestry nacházíte cyklus života a sílu přírody v místech, která ostatní mylně považují za umělá a zničená - a dbáte o to, aby se tyto domněnky pravdě ještě více vzdálily.

#### 2. - Rasová spřízněnost

**kdykoliv, Zvířecí podoba**

*Centra civilizace ti ukázala, jak moc si jsou inteligentní Rasy navzdory svým rozdílům podobné.*

Utracením Zvířecí podoby můžeš změnit svou Rasu na jinou, kterou osobně znáš. Platí při tom následující pravidla:

* Zachováš si všechny své Vlastnosti, Hodnoty výdrže a další herní statistiky.

* Zachováš si všechny své schopnosti s výjimkou schopností Rasy, které vyměníš za schopnosti nové Rasy. Navíc ovládneš jazyk, který je pro danou Rasu v dané oblasti obvyklý.

* Zachováš si své Přesvědčení a obecnou povahu, nicméně své Rasové charakteristiky nahradíš charakteristikami své nové Rasy.

* Tvá nová podoba je podobou jiné Rasy, ale zachováš si všechny ostatní rysy svého vzhledu. Někdo, kdo tě potkal a měl možnost si tě prohlédnout, tě stále může poznat.

* Tvé vybavení zůstane změnou nedotčeno.

Svou proměnu můžeš pomocí Bonusové akce kdykoliv ukončit. Pokud tak neučiníš, proměníš se zpět po uplynutí tolika hodin, kolik je dvojnásobek tvé Úrovně druida.

#### 6. - Pohyb ulicemi

**stále**

*Ovládneš umění městského kroku a mimovolného kličkování davem.*

Když se pohybuješ prostorem ohraničeným minimálně ze dvou stran stěnami alespoň dva sáhy vysokými, získáš následující přínosy:

* Tvá Rychlost se zvýší o dva sáhy.

* Hustě zahalená oblast je pro tebe Slabě zahalená a Slabě zahalená oblast je pro tebe čistá.

* Ignoruješ Těžký terén.

* Můžeš se Protlačit prostorem vhodným pro tvora až o dvě Třídy menšího. Protlačování prostorem vhodným pro tvora o jednu Třídu menšího tě nijak neomezuje.

* Pokud znáš přesně svůj Cíl nebo jím je něco všedního, máš povědomí o obecném směru k němu.

#### 6. - Maska

**stále**

*Můžeš si vypůjčit něčí podobu a volně procházet kamkoliv se ti zamane.*

Přestrojení, Zaklep a Změň svůj tvar se pro tebe považují za Druidská kouzla.

#### 10. - Spojení s městem

**1x mezi Odpočinky**

*Jediným nádechem dokážeš nasát městskou atmosféru - i se všemi drby, pomluvami, novinkami, historií a charakterem, které se k městu váží.*

Pokud se nacházíš v osídlení (město, vesnice, tvrz) nebo kamenné stavbě (či její ruině), umíš se naladit na okolní civilizaci a během jedné Akce získat jeden z následujících přínosů a s ním související Výhodu:

**Znalost okolí:** Získáš povědomí o obecné podobě širšího okolí.

* **Ve městě** získáš obeznámenost, která odpovídá tomu si město několikrát projít.

* **Na venkově** získáš povědomí o budovách, kamenných stavbách a frekventovaných či postavených (ne pouze prošlapaných) cestách v okolí 5 mil. Pokud v této oblasti nic takového není, dozvíš se alespoň směr k nejbližší takové věci.

Získáš Výhodu na snahu o orientaci, navigaci, Pátrání nebo Atletiku (pronásledování a útěk).

**Znalost místa:** Získáš povědomí o bezprostředním okolí.

* **Venku** získáš povědomí v rozsahu nanejvýš několika bloků domů a přilehlých ulic a křižovatek, popř. jednoho většího statku.

* **Uvnitř** získáš povědomí v rozsahu budovy (ve větších komplexech max. o daném křídle).

Zvol si, zda získáš Výhodu na Nenápadnost (plížení či ukrývání) nebo na Vnímání.

**Znalost kultury:** Nabudeš různé „namátkové znalosti" související s životem v daném místě, které ti můžou pomoci do něj zapadnout a působit nenápadně a „domácky". Znáš:

* **Ve městě:** Veřejné budovy jako jsou divadla, hostince, arény nebo lázně a šeptandu o radních, boháčích, šlechtě a dalších významných či známých osobách.

* **Na venkově:** Jména starosty, faráře atp., veřejná tajemství, jména rodin a obecné povědomí o nich a jejich případných vztazích i sousedské pomluvy.

Můžeš získat Výhodu na vydávání se za místního nebo na snahu o získání informací.

**Cit moci:** Naladíš se na vibrace mocenské pavučiny daného místa a vysleduješ jedince a instituce, kteří jej řídí. Získáš povědomí o:

* Nejvýznamnějších osobnostech, institucích, organizacích a jejich zevrubných vztazích.

* Centrech moci, formálních (radnice...) i neformálních (kluby...).

* Cítíš přítomnost úspěšně utajených jedinců a organizací a možná i stíny jejich vlivu, ale nezjistíš o nich nic konkrétního.

Můžeš získat Výhodu na Přesvědčování a na jednání s místními úředními osobami (strážemi, úředníky, výběrčími, soudci atp.).

**Pohled za stíny:** Prohlédneš za hranici pouhého fyzična a běžného života. Zjistíš, zda na místo nějak výrazněji působí:

* Bytosti z jiných Sfér (Elementálové, Běsi, Nebešťané, Víly, Démoni...).

* Magické Divy, silná Kouzla nebo nadpřirozené vlivy (Kletby, požehnání atp.).

A pokud ano, dozvíš se o jejich existenci a rámcovém typu vlivu, který mají. Můžeš získat Výhodu na Mystiku nebo Náboženství.

#### 14\. - Městská havěť

**1x mezi Dlouhými odpočinky**

*Skuteční obyvatelé měst ti jsou nakloněni a ochotni přijít ti na pomoc.*

Oblast do 12 sáhů od tebe se na jednu minutu zamoří krysami, holuby, toulavými psy a dalšími městskými živočichy. Pro všechny krom tebe a tebou určených tvorů platí, že:

* Oblast je Těžký terén.

* Oblast je Slabě zahalená.

* Tvorové, kteří nejsou součástí tohoto hejna, ale nachází se v něm, utrpí na začátku svého Tahu Bodný zásah za 4k4 Bodů výdrže a musí si hodit Záchranu na Odolnost -pokud selžou, jsou Nakaženi. Po dobu Nakažení jsou Otrávení (Stav) a na konci každého svého Tahu zopakují svůj hod na Záchranu - při úspěchu Nakažení skončí.

### Kruh pohromy

Kruh pohromy se věnuje přírodním extrémům a ničivým silám, které sužovaly inteligentní bytosti od počátku času. Dokážeš ovládat pohromy a usměrňovat jejich působení.

#### 2. - Běsnění živlů

**1x mezi Odpočinky**

*Dovedeš rozzuřit živly a rozdmýchat jejich hněv.*

Jako Akci zvol bod do 12 sáhů od sebe. Celá oblast do 4 sáhů od tohoto bodu a všichni tvorové v ní jsou zasaženi hněvem živlů. Pokud takový tvor obdrží během následující minuty Bleskový, Hromový, Chladný, Jedový, Kyselinový nebo Ohnivý zásah, zvýší se tento Zásah o dalších 1k6 Bodů výdrže. Celá oblast navíc utrpí projevy hněvu přítomných živlů a všechny běžné rostliny v oblasti v důsledku toho uhynou nebo zchřadnou.

#### 6. - Přízeň hněvu

**stále, 1x mezi Odpočinky**

*Ve svém běsnění tě živly nechávají být.*

Vidíš skrz nemagickou mlhu a dým, ignoruješ nemagický Těžký terén a nemagický chlad ani žár (kromě přímého ohně) ti nepůsobí žádnou újmu.

Navíc jednou mezi Odpočinky můžeš jako Bonusovou akci dát na 10 minut tento efekt tolika tvorům do 6 sáhů od tebe, kolik je tvá Oprava moudrosti.

#### 10. - Živlový totem

**Zvířecí podoba**

*Tvá Zvířecí podoba je totemem živlové zuřivosti.*

Když využiješ své Zvířecí podoby, zvol jeden Typ zásahu: Bleskový, Hromový, Chladný, Jedový, Kyselinový nebo Ohnivý. Tvá Zvířecí podoba má Odolnost proti tomuto Typu zásahu. Navíc se všechny Bodné, Drtivé a Sečné zásahy, které způsobíš ve své Zvířecí podobě, změní na Zásah zvoleného Typu.

#### 14. - Pohroma

**1x mezi Dlouhými odpočinky, Soustředění**

*Tvůj hněv je hněvem samotné přírody.*

Jako Akci kolem sebe vyvoláš přírodní katastrofu zvoleného typu. Celá oblast do 12 sáhů od tebe se po dobu Soustředění stane Těžkým terénem a navíc jsou všichni tvorové vystaveni dodatečnému účinku. Můžeš zvolit až tolik tvorů, kolik je tvá Oprava moudrosti, kteří jsou spolu s tebou z efektu pohromy vyjmuti.

**Povodeň:** Každý tvor si na konci svého Tahu musí hodit Záchranu na Sílu proti tvému SO Záchrany kouzel, jinak se pohne až o 3 sáhy v tebou zvoleném směru. Voda navíc rozbahní terén, což způsobí, že rostliny v oblasti uhnijí, a každé Kolo způsobí jednu náhodnou škodu podmáčením (rozpraskaná zeď, vyvrácený strom, bahnitý sesuv atp.).

**Požár:** Celá oblast začne doutnat a stane se Hustě zahalenou magickým dýmem. Navíc v ní každé Kolo vzplane náhodně zvolený hořlavý předmět, který nikdo nedrží ani nenese.

**Tornádo:** Všechny hody na Útok na dálku mají Nevýhodu a bytosti, které neuspějí na konci svého Tahu v Záchraně proti tvé SO Záchrany kouzel, jsou sražené a stanou se Ležícími. Vítr navíc vytrhává menší rostliny, láme větve, pohazuje volnými předměty a vyvrací stromy – každé Kolo tím v oblasti vznikne náhodně zvolená škoda (vyvrácený strom, urvaná střecha atp.).

**Eroze:** Bahno, tekutý písek nebo praskliny učiní celou oblast pastí. Kdo na začátku svého Kola neuspěje na Záchranu proti tvému SO Záchrany kouzel, stane se až do začátku svého dalšího kola Zadrženým. Eroze navíc každé kolo srazí jeden náhodný strom nebo část stavby bez hlubokých solidních základů.

## Klerik

Klerici jsou vyvolení služebníci bohů. Hlásají jejich slávu, naplňují jejich vůli a bojují proti všemu nečistému a nesvatému. Jejich oddanost a spojení s božstvem jim dává moc činit zázraky, to ale
neznamená, že by šlo jen o léčitele a Sesilatele božských kouzel - jejich trénink je připravil na to bránit vše posvátné a čelit světu od vlastních stoupenců přes nevěřící až po heretiky a nečisté síly i přesvědčivým slovem nebo se zbraní v ruce.

Své Kleriky si bohové vybírají sami, ale vůle vycházet božstvu vstříc a snaha božstvo pochopit je tím, co dává Klerické moci růst. Jejich činy i povaha tak jsou ve velké míře spojeny s jejich božstvem a Kleriky lze nalézt všude tam, kde si vůle jejich božstva žádá jejich přítomnost - bez ohledu na to, do jaké míry Klerici sami tuto vůli chápou.

<Card header="Kdo všechno je Klerikem?">

Ne každý kněz či duchovní je nutně Klerikem. Kdo všechno vládne Klerickou mocí a zda a případně v jakém vztahu je tato moc k církvi daného boha závisí především na vašem herním světě, konkrétně na množství magie a na samotné povaze bohů a jejich vztahu ke světu a smrtelníkům. Pro detaily ohledně množství magie se podívej do 8. kapitoly: Hraní hry na rámeček „Množství magie ve vašem herním světě" a do 10. kapitoly: Magie na nadpis „Magie v herním světě" . Než se rozhodneš o svém vztahu k církvi svého božstva, ujasni si tyto otázky s PH.

</Card>

### Tvorba Klerika

Jakému božstvu sloužíš? Pokud váš svět ještě žádné bohy nemá, vytvoř své božstvo spolu s PH a ostatními Hráči. Co tě dovedlo ke službě tvému božstvu? Povolalo si tě samo tím, že ti dalo vizi nebo seslalo znamení ostatním služebníkům? Nebo tě do služby poslala rodina? Nebo vlastní rozhodnutí? Co tě vedlo k onomu rozhodnutí nebo ochotě volání božstva vyslyšet?

Náboženský zápal tvé postavy stejně jako míra a podoba jejího vnitřního náboženského přesvědčení jsou jen na tobě. Většina Kleriků svému božstvu důvěřuje, obdivuje jej a touží šířit jeho slávu - to ale neplatí pro všechny. Tvůj vztah k tvému božstvu může být i pragmatický, fatalistický nebo dokonce cynický. Ostatně ne všichni bohy vyvolení po svém vyvolení toužili a ne všichni, kdo dokážou svádět boží moc do smrtelného světa, chápou tuto svou moc stejně.

#### Výdrž

**Kostky obnovy:** 1k8 za každou Úroveň klerika.

**Maximum výdrže na 1. Úrovni:** 8 + Oprava odolnosti.

**Maximum výdrže na vyšších Úrovních:** 1k8 (nebo 5) + Oprava odolnosti za každou Úroveň klerika po 1. Úrovni.

#### Zdatnosti

**Zbroje:** Lehké zbroje, Střední zbroje, Štíty.

**Zbraně:** Jednoduché zbraně.

**Záchranné hody:** Moudrost, Charisma.

**Dovednosti:** Zvol si dvě z těchto: Historie, Lékařství, Náboženství, Přesvědčování, Vhled.

**SO Záchrany kouzel:** 8 + tvá Oprava moudrosti + tvůj Zdatnostní bonus.

#### Vybavení

Kromě vybavení daného tvým Zázemím začínáš s následující výbavou:

* **(a)** Palcát, nebo **(b)** Válečné kladivo (pokud s ním máš Zdatnost),

* **(a)** Šupinová zbroj, nebo **(b)** Kožená zbroj,

* **(a)** Lehká kuše a 20 šipek, nebo **(b)** libovolná Jednoduchá zbraň,

* **(a)** Kněžský balíček, nebo **(b)** Průzkumníkův balíček,

* Štít a Svatý symbol.

###### Tabulka Klerika

| | | | | | | | | Pozice | x. | Stupně | | |
| --- | --- | --- | --- | --- | --- | --- | --- | --- | --- | --- | --- | --- | 
| **Úroveň** | **Zdatnostní bonus** | **Schopnosti** | **Známé triky** | **1.** | **2.** | **3.** | **4.** | **5.** | **6.** | **7.** | **8.** | **9.** |
| 1\. | +2 | Klerická doména, Sesílání kouzel | 3 | 2 | — | — | — | — | — | — | — | — | 
| 2\. | +2 | Božská přízeň (1x), Schopnost Klerické domény | 3 | 3 | — | — | — | — | — | — | — | — | 
| 3\. | +2 | — | 3 | 4 | 2 | — | — | — | — | — | — | — | 
| 4\. | +2 | Zvýšení Hodnot vlastností | 4 | 4 | 3 | — | — | — | — | — | — | — | 
| 5\. | +3 | Ničení nemrtvých (NB 1/2) | 4 | 4 | 3 | 2 | — | — | — | — | — | — | 
| 6\. | +3 | Božská přízeň (2x), Schopnost Klerické domény | 4 | 4 | 3 | 3 | — | — | — | — | — | — | 
| 7\. | +3 | — | 4 | 4 | 3 | 3 | 1 | — | — | — | — | — | 
| 8\. | +3 | Ničení nemrtvých (NB 1), Schopnost Klerické domény, Zvýšení Hodnot vlastností | 4 | 4 | 3 | 3 | 2 | — | — | — | — | — | 
| 9\. | +4 | — | 4 | 4 | 3 | 3 | 3 | 1 | — | — | — | — | 
| 10\. | +4 | Božský zásah | 5 | 4 | 3 | 3 | 3 | 2 | — | — | — | — | 
| 11\. | +4 | Ničení nemrtvých (NB 2) | 5 | 4 | 3 | 3 | 3 | 2 | 1 | — | — | — | 
| 12\. | +4 | Zvýšení Hodnot vlastností | 5 | 4 | 3 | 3 | 3 | 2 | 1 | — | — | — | 
| 13\. | +5 | — | 5 | 4 | 3 | 3 | 3 | 2 | 1 | 1 | — | — | 
| 14\. | +5 | Ničení nemrtvých (NB 3) | 5 | 4 | 3 | 3 | 3 | 2 | 1 | 1 | — | — | 
| 15\. | +5 | — | 5 | 4 | 3 | 3 | 3 | 2 | 1 | 1 | 1 | — | 
| 16\. | +5 | Zvýšení Hodnot vlastností | 5 | 4 | 3 | 3 | 3 | 2 | 1 | 1 | 1 | — | 
| 17\. | +6 | Ničení nemrtvých (NB 4), Schopnost Klerické domény | 5 | 4 | 3 | 3 | 3 | 2 | 1 | 1 | 1 | 1 | 
| 18\. | +6 | Božská přízeň (3x) | 5 | 4 | 3 | 3 | 3 | 3 | 1 | 1 | 1 | 1 | 
| 19\. | +6 | Zvýšení Hodnot vlastností | 5 | 4 | 3 | 3 | 3 | 3 | 2 | 1 | 1 | 1 | 
| 20\. | +6 | Božský zásah (automatický) | 5 | 4 | 3 | 3 | 3 | 3 | 2 | 2 | 1 | 1 | 

### Schopnosti Klerika

#### 1., 2., 6., 8., 17. - Klerické domény

**stále**

*Služba božstvu, víře a církvi může nabývat mnoha různých podob.*

Tvá Klerická doména ukazuje povahu tvého svatého poslání a božské služby. Každá Doména ti dá pár schopností, přístup k několika Doménovým kouzlům a Božskou přízeň, což je okruh zázračných schopností, které jsou ti za účelem tvého svatého poslání zprostředkovány.

**Doménová kouzla** dostaneš hned, co získáš potřebnou Úroveň klerika. Doménová kouzla máš vždy Připravena, ale nepočítají se do tvého počtu Připravených kouzel. Pokud není Doménové kouzlo na seznamu Klerických kouzel, považuje se pro tebe přesto za Klerické kouzlo.

**Božská přízeň** má několik použití mezi Odpočinky. Božská přízeň má více možných využití, ale všechny její efekty, které máš dostupné, se počítají do tohoto limitu.

<Card header="Božské domény v 5E">

V Základní knize 5E najdeš Božské domény **Bouře**, **Přírody**, **Světla**, **Šalby**, **Války**, **Znalosti** a **Života**. V Druhé hlavní knize pak nalezneš Doménu **Smrti**. Xethův průvodce popisuje Domény **Hrobu** a **Kovárny,** v Cestovatelově příručce je obsažena Doména **Mystiky** a v Tanyině hrnci jsou Domény **Řádu**, **Míru** a **Soumraku**.

Jednotlivé Domény v 5E jsou odvozeny od samotných bohů a oblastí jejich působení, kdy jednotliví bohové vládnou nad několika Doménami („portfoliem" Domén), z nichž si jejich Klerici vybírají (což navazuje na tradiční 5E pojetí bohů v polyteistických panteonech - jak těch historických, tak těch z 5E fantasy světů). V JaD jsme se přiklonili k na konkrétních božstvech trochu nezávislejším a od církevních úloh volně odvozeným Klerickým doménám, které však mechanicky fungují stále stejně. Pokud chceš překlopit JaD stylizaci do 5E stylizace, pak z Kazatele udělej Doménu Slova, z Misionáře Doménu Věhlasu a z Inkvizitora Doménu spravedlnosti. Totéž můžeš udělat i v opačném směru - i když to není nutné, Božské a Klerické domény můžou klidně existovat vedle sebe.

</Card>

#### 1. - Sesílání kouzel

**kdykoliv, speciální**

*Tvé osobní spojení s tvým božstvem ti dává moc konat zázraky - léčit zraněné, vnášet do světa boží slávu a snášet boží hněv na hlavy nepřátel víry.*

Základy pravidel pro Sesílání kouzel jsme už uvedli v 2. kapitole. Kompletní pravidla pro Sesílání kouzel jsou v 10. kapitole, kde najdeš i seznam Klerických kouzel.

Tabulka Klerika ukazuje počet Klerických triků, které Znáš, a počet Pozic kouzel daného Stupně, které máš k dispozici a které si obnovíš na konci každého Dlouhého odpočinku. Když získáš Úroveň v Povolání klerika, můžeš vyměnit jeden Klerický trik, který ovládáš, za jiný Klerický trik.

Jako Klerik Znáš všechna Klerická kouzla - nicméně Sesílat můžeš pouze ta, která máš Připravená. Na konci každého Dlouhého odpočinku si můžeš Připravit tolik Klerických kouzel, kolik je tvá Úroveň klerika + tvá Oprava moudrosti (minimálně 1). Musí jít o Kouzla, pro která máš Pozici potřebného Stupně.

**Sesílací vlastnost** pro tvá Klerická kouzla je tvá Moudrost, protože tvá magie vychází z pochopení boží vůle a jejího vnímání v okolním světě.

**Tvůj SO Záchrany kouzla** = 8 + tvá Oprava moudrosti + tvůj Zdatnostní bonus.

**Tvůj Bonus k Útoku kouzlem** = tvá Oprava moudrosti + tvůj Zdatnostní bonus.

**Sesílací ohniskový předmět:** Pro svá Klerická kouzla můžeš jako Ohniskový předmět použít patřičný Svatý symbol.

**Rituální sesílání:** Klerické kouzlo, které máš Připravené a které má uvedenou možnost Rituálního sesílání, můžeš Seslat jako Rituál. Rituální seslání trvá o 10 minut déle, ale nestojí utracení Pozice kouzla (nicméně nemůžeš jej takto Seslat z vyšší Pozice než je nejnižší Pozice potřebná pro Seslání tohoto Kouzla).

<Card header="Podstata božské magie">

Jako vše spojené s bohy, i podstata božské magie Kleriků je závislá především na vašem herním světě. V některých světech jsou Klerici především branou božské moci - žádají si ji od svého boha a svádí ji do světa. Moc Klerika je pak vyjádřením váhy jeho žádosti u jeho božstva. V jiných světech je Klerická magie především jejich vlastní mocí, která vychází z pochopení božské podstaty a vhledu do duchovní roviny světa. Pravidla JaD tuto otázku neřeší, ale pokud je pro tebe nebo tvou postavu důležitá, prober ji s PH a případně s ostatními Hráči.

</Card>

#### 2., 6., 18. - Božská přízeň

**1x (později 2x a 3x) mezi Odpočinky**

*Můžeš sebou nechat prostoupit slávu svého božstva.* 

Všichni Klerici můžou využít Božskou přízeň k Odvracení nemrtvých. Jednotlivé Klerické domény ti pak nabízejí další možnosti.

Pokud Božská přízeň vyvolává hod na Záchranu, pak její SO odpovídá tvému SO Záchrany kouzel.

Od 6. Úrovně můžeš mezi Odpočinky využít svou Božskou přízeň dvakrát a od 18. Úrovně třikrát.

##### Odvracení nemrtvých

Jako Akci ukážeš na Nemrtvé svým Svatým symbolem a odříkáš svatá slova. Každý Nemrtvý do 6 sáhů od tebe musí uspět v Záchraně na Moudrost, jinak je Odvrácen na jednu minutu nebo dokud není úspěšně Zasažen.

Odvrácený tvor musí využít svůj Tah k tomu, aby se od tebe dostal co nejdále je možné. Nemůže používat Reakce a může používat pouze Akci Běh nebo takovou Akci, co ho zbaví efektu, který mu brání v pohybu směrem od tebe. Pouze pokud se už od tebe nemá kam více vzdálit, může použít Uhýbání.

#### 4., 8., 12., 16., 19. - Zvýšení Hodnot vlastností

**stále**

Můžeš si zvýšit Hodnotu jedné Vlastnosti o +2 nebo Hodnoty dvou Vlastností o +1. Žádnou Vlastnost si takto nemůžeš zvýšit na víc než na 20.

Místo zvýšení Hodnot vlastností si můžeš vzít Odbornost (pokud na ně hrajete). Navíc si vždy můžeš změnit Zdatnost z jedné Dovednosti na jinou a z jedněch Pomůcek na jiné, případně si změnit jeden jazyk, který znáš, za jiný.

#### 5. - Ničení nemrtvých

**kdykoliv Odvracíš nemrtvé**

*Slabší Nemrtví se pod tvým pohledem obrací v prach.*

Pokud Odvracíš nemrtvého, jehož Nebezpečnost je nižší, než udává tabulka, a tento Nemrtvý ve své Záchraně před Odvracením selže, tak je okamžitě zničen.

###### Tabulka Ničení nemrtvých

| Úroveň klerika | Zničí Nemrtvé s Nebezpečností: |
| --- | --- |
| 5\. | 1/2 nebo nižší |
| 8\. | 1 nebo nižší |
| 11\. | 2 nebo nižší |
| 14\. | 3 nebo nižší |
| 17\. | 4 nebo nižší |

#### 10., 20. - Božský zásah

**1x mezi Dlouhými odpočinky / 1x za 7 dní**

*Jsi svému božstvu tak blízko, že na tvou žádost občas provede i přímou intervenci ve tvůj prospěch.*

Poprosit o podporu božstva musíš pomocí své Akce. Popiš pomoc, o kterou žádáš, a hoď si k%. Pokud hodíš méně nebo stejně jako je tvá Úroveň klerika, tvé božstvo zasáhne. PH zvolí povahu zásahu. Vhodný je účinek nějakého Klerického nebo tvého Doménového kouzla.

Pokud tvé božstvo zasáhne, můžeš použít tuto schopnost znovu až za 7 dní. V opačném případě ji můžeš znovu použít až po Dlouhém odpočinku.

Na 20. Úrovni uspěje tvoje volání po zásahu automaticky, žádný hod není potřeba.

### Inkvizitor

Čelíš skutečným nepřátelům víry - heretikům a korupci, stejně jako pobožně se tvářícím pokrytcům a za zdánlivou nevinností skrytým temným silám. Tvým posláním je střežit plamen posvátné svíce, vnášet jím světlo do temnot a odhalovat skrytou pravdu.

###### Doménová kouzla Inkvizitora

| Úroveň klerika | Kouzla |
| --- | --- |
| 1\. | Najdi zlo a dobro, Rozkaz |
| 3\. | Odhal myšlenky, Zóna pravdy |
| 5\. | Jasnozřivost, Strach |
| 7\. | Mystické oko, Najdi tvora |
| 9\. | Podrob osobu, Úkol |

#### 1. - Vyšetřovatel

**stále**

*Ovládneš znalosti a dovednosti potřebné pro každého hledače nepřátel víry.*

Získáš Zdatnost v Dovednostech Pátrání, Vhled a Zastrašování. Pokud už v některé z nich Zdatnost máš, můžeš si místo toho vzít Zdatnost v jiné Klerické dovednosti.

Navíc si zvol dvě z těchto tří jmenovaných Dovedností, ve kterých získáš Kvalifikaci (dvojnásobný Zdatnostní bonus).

#### 2\. - Božská přízeň: Hrůzná autorita

**kdykoliv, Božská přízeň**

*Boží vůle v tobě vnáší strach do srdcí nepřátel víry a dává ti prohlédnout jejich lži.*

Jako Akci můžeš vyvolat strach ze svého úřadu. Všichni tvorové do 6 sáhů od tebe, kteří rozumí tvému jazyku a které nevyjmeš z efektu Boží přízně, si musí hodit Záchranný hod na Moudrost s SO rovným tvému SO Záchrany kouzel. Pokud neuspějí, jsou tebou Vystrašení (Stav) na jednu minutu.

Vystrašený tvor se k tobě nemůže dobrovolně přiblížit a má Nevýhodu na všechna Ověření vlastností a hody na Útok. Tvor Vystrašený touto schopností se k tobě může přiblížit, pokud mu to přikážeš (ale není k tomu nucen), a po dobu svého Vystrašení ti nedokáže říct přímou lež.

Vystrašený tvor si může hodit nový Záchranný hod na konci každého svého Tahu a v případě úspěchu pro něj efekt skončí.

#### 6. - Božská přízeň: Vševidoucí oko

**kdykoliv, Božská přízeň**

*Boží vědomí ti odhaluje důkazy o činnosti nepřátel víry, stejně jako o jejich plánech a nástrahách.*

Jako Akci můžeš odhalit všechny pasti, tajné dveře a ukryté tvory do 6 sáhů od sebe. Dozvíš se také o všech magických účincích a očarovaných a Kouzelných předmětech v této oblasti. Navíc můžeš jmenovat tolik typů předmětů, kolik je tvá Oprava moudrosti (minimálně 1). Dozvíš se, jestli se nacházejí do 6 sáhů od tebe, a pokud ano, kde.

#### 8., 14. - Děs prozření

**1x za Tah**

*Spolu se svými údery dáváš nepřátelům víry pocítit i své vědomí o jejich herezi.*

Když zasáhneš tvora Útokem zbraní, můžeš mu způsobit dodatečný Psychický zásah za 1k8 Bodů výdrže. Od 14. Úrovně se dodatečný Zásah zvýší na 2k8 Bodů výdrže.

#### 17. - Zrak pravdy

**stále, do 6 sáhů**

*Žádný nepřítel víry se neskryje před tvým pohledem, ani tvůj pohled neošálí.*

Do 6 sáhů vidíš neviditelné tvory a předměty a skutečnou podobu jakéhokoli Tvaroměnce nebo tvora maskujícího se Iluzí či Transmutační magií.

### Kazatel

Ať už vykřikuješ svaté pravdy na náměstích, nebo přednášíš modlitby a mše v katedrále, jsi zvěstovatelem božího slova, písma, vůle a tradic. Ukazuješ věřícím pravou cestu, připomínáš jim posvátné hodnoty a boží učení. Ať už chceš vyvolávat bázeň, kritizovat hříšnost, nebo burcovat 
velkým činům, dokážeš působit na jedince stejně, jako hýbat davy.

#### Doménová kouzla Kazatele

| Úroveň klerika | Kouzla |
| --- | --- |
| 1\. | Rozkaz, Zmam osobu |
| 3\. | Sugesce, Uklidni emoce |
| 5\. | Jazyky, Uvrhni Kletbu |
| 7\. | Nutkání, Zmatek |
| 9\. | Podrob osobu, Úkol |

#### 1. - Rozený řečník

**stále**

*Tvá slova pronikají přímo do srdcí tvých posluchačů.*

Získáš Zdatnost ve dvou z následujících Dovedností: Klamání, Přesvědčování, Vystupování nebo Zastrašování. Zvol si dvě z těchto Dovedností, v nichž máš Zdatnost, a vezmi si v nich Kvalifikaci (dvojnásobek Zdatnostního bonusu). Navíc se nauč dva další jazyky.

Pokud už máš Zdatnost ve třech nebo i všech jmenovaných Dovednostech, tak si místo nich vezmi Zdatnost v některé Klerické dovednosti.

#### 2. - Božská přízeň: Slova od srdce

**kdykoliv, Božská přízeň**

*Tvé mistrovství není jen v proslovech, ale i v naslouchání - dokážeš ostatní přimět k té nejupřímnější zpovědi.*

V rámci rozhovoru přiměješ tvora k hodu na Záchranu na Moudrost proti tvému SO Záchrany kouzel. Když selže, sdělí ti sám od sebe informaci, zpravidla tajné nebo neveřejné povahy, která ti jej umožní lépe pochopit a kterou můžeš v jednání s ním použít. Pokud tuto informaci použiješ při sociální interakci s ním, získáš automaticky Výhodu.

#### 6. - Božská přízeň: Mobilizující poselství

**kdykoliv, Božská přízeň**

*Naléhavost tvých slov burcuje věřící a nutí je ke spravedlivé akci.*

Během minuty k sobě přivoláš dav až 50 tvorů, kteří odpovídají běžným obyvatelům daného místa a jsou nakloněni tvé věci. Nemusíš je přitom fakticky svolávat - díky božskému vnuknutí přijdou sami. Pokud jsou místní obyvatelé výrazně slabší či silnější, než je obvyklé (Nebezpečnost 1/4), může PH počty adekvátně upravit. Dav vydrží srocen dalších minimálně 10 minut. Dokud je dav pohromadě, máš Výhodu ke všem Ověřením vlastností v sociální interakci s nimi a můžeš je snadno přimět k akci, a to zejména pokud se jim bude zdát oprávněná či opodstatněná.

#### 8. - Silná osobnost

**stále**

*Síla tvého vnitřního zápalu se projevuje v síle tvých kouzel.*

Hodnota zásahu všech tvých Triků vzroste o tvou Opravu moudrosti.

#### 17. - Božská přízeň: Za vyšší dobro

**kdykoliv, Božská přízeň**

*Plamenný zápal tvých slov dokáže strhnout veškeré zábrany.*

Když použiješ Dovednost, schopnost nebo Kouzlo, abys někoho k něčemu přiměl, můžeš ignorovat všechna omezení týkající se nebezpečnosti pro Cíl nebo jeho osobních zábran (tj. můžeš někoho např. přesvědčit, aby skočil ze skály nebo zaútočil na své spojence či blízké).

### Misionář

Tvým posláním je šířit víru a slávu svého božstva mezi nevěřícími – ať už to znamená vydávat se do divočiny a cizích krajů, nebo stát tváří v tvář bezvěrcům ve vlastní domovině. Ať už je však tvým osudem působit v jednom kraji, nebo putovat napříč světem, vždy v sobě neseš svatý zápal a zažeháváš jej v srdcích těch, které potkáš.

###### Doménová kouzla Misionáře

| Úroveň klerika | Kouzla |
| --- | --- |
| 1\. | Dlouhokrok, Skok |
| 3\. | Najdi pasti, Vidění ve tmě | 
| 5\. | Jazyky, Vodní dech |
| 7\. | Podrob Zvíře, Volnost |
| 9\. | Spojení s přírodou, Štít proti živým |

#### 1. - Polyglot

**Oprava moudrosti x mezi Dlouhými odpočinky**

*Tvá slova víry překonávají jazykové bariéry.*

Můžeš Seslat Porozumění jazykům bez utracení Pozice kouzel a Surovinových složek.

#### 1. - Průprava na nevěřící

**stále**

*Máš trénink v jednání s nevěřícími. Všemi možnými způsoby.*

Máš Zdatnost v Dovednosti Přesvědčování a získáš v ní Kvalifikaci (dvojnásobný Zdatnostní bonus). Navíc získáš Zdatnost v jedné z Dovedností Historie nebo Příroda podle své volby a se dvěma Válečnými zbraněmi podle své volby.

#### 2. - Božská přízeň: Působivý příchod

**kdykoliv, Božská přízeň**

*Svatý oheň, který v tobě hoří, dokáže oslnit každého, s kým se potkáš.*

Na začátku interakce s tvorem nebo skupinou tvorů, kteří se nachází do 12 sáhů od tebe, na ně můžeš svou Akcí zapůsobit. Takto ovlivnění tvorové jsou tebou Zmámení až do konce tvého příštího Tahu - nemůžou provést nic, co by tě Zasáhlo nebo jinak přímo ohrozilo. Dále proti nim získáš na další minutu Výhodu ke všem Ověřením inteligence, moudrosti a charismatu, které souvisí s přímou nebojovou interakcí.

Můžeš určit až tolik tvorů, kolik je tvoje Oprava moudrosti. Tito tvorové mají z tohoto použití tvé Božské přízně stejný přínos, jako ty sám.

#### 6. - Bystrý pozorovatel

**stále**

*Světlo boží slávy, které tě provází, ti odhaluje hrozby a nástrahy na tvé cestě.*

Máš Výhodu k Ověřením moudrosti (Vnímání) a +5 k Pasivnímu vnímání.

#### 8. , 14. - Božský úder

**1x v Tahu**

*Tvůj náboženský zápal ti umožňuje probíjet se protivníky víry s hrozivou silou.*

Když zasáhneš tvora Útokem zbraní, můžeš mu způsobit dodatečný Zásah za 1k8 Bodů výdrže. Zásah je Zářivý nebo Nekrotický, dle tvého boha. Od 14\. Úrovně se dodatečný Zásah zvýší na 2k8.

#### 17. - Provizorní svatyně

**1x mezi Dlouhými odpočinky**

*Kamkoliv dorazíš, dorazí spolu s tebou i svatá půda a její ochrana.*

Rituálem trvajícím jednu minutu můžeš přeměnit Čtverec o straně 10 sáhů nebo Kruh o poloměru 5 sáhů v posvátné místo. Toto místo automaticky odpuzuje divoká zvířata a Běsi, Elementálové, Nebešťané, Nemrtví nebo Víly musí při pokusu o vstup uspět v Záchranném hodu na Moudrost proti tvému SO Záchrany kouzel. Pokud se o vstup do oblasti pokusí tvor, kterému jsi to nepovolil, hned si to uvědomíš a uvědomíš si i to, zda uspěl, nebo ne. Navíc dokud se nacházíte v tomto místě, máš ty a všichni tvorové, které určíš, následující přínosy:

* Máte Výhodu ke všem Záchranným hodům.

* Máte Výhodu ke všem Ověřením charismatu a moudrosti (Vhledu).

* Na konci Dlouhého odpočinku se zbavíte působení všech Nemocí a Jedů a odstraníte si Stavy Ohlušený, Oslepený, Otrávený a Paralyzovaný.

* K hodu každou utracenou Kostkou obnovy si přičtěte tvou Opravu moudrosti (minimálně 1).

Místo si zachová své vlastnosti, dokud nepoužiješ tuto schopnost znovu nebo dokud nezemřeš. Tuto schopnost můžeš použít jednou mezi Dlouhými odpočinky.




<!--stackedit_data:
eyJoaXN0b3J5IjpbLTE3MzAwNzg0NDQsLTcwMTM3Njk2MiwyMj
QzMzEyOTEsMTYxNzUzOTI5MSwxMjUxNDA1NjIsMTQwMDk3Njgx
MSwtMjE5MTcyNzY3LC05MDU4Mjc5NTMsMTc3Njg2ODYxOCwzNj
k3NDA4NjQsMjU3OTcwOTYxLC05MjQ5NTM2MzIsLTI4MTY3OTQ1
OSwtMTk0Nzc0OTkxLC05NjQwNDI5MTQsLTc5MzIxMjM3NCw3Nz
cyMTYxODgsMTgxNDU0Mjc4NCwyMDYwNjQ5OTUxLC0yMTg5Mzkw
OTRdfQ==
-->
