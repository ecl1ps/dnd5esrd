
# 2. kapitola: Nástroje Pána jeskyně

Jako Pán jeskyně dohlížíš na hru a spřádáš příběh, který zažívají hráči. Ty jsi ten, kdo vše udržuje v běhu, a tato kapitola je pro tebe. Nabízí ti nové možnosti pravidel, stejně jako některé vylepšené nástroje pro tvorbu a vedení dobrodružství a tažení. Jde o doplněk nástrojů a rad uvedených v *Průvodci Pána jeskyně*.
        
Kapitola začíná volitelnými pravidly, která ti pomohou hladčeji vést určité části hry. Následně se hlouběji věnuje několika tématům – tvorbě střetnutí, náhodným střetnutím, pastem, kouzelným předmětům a mezidobí – která se týkají převážně toho, jak tvořit a odehrávat svá dobrodružství.
        
Materiál v této kapitole ti má usnadnit život. Když tu narazíš na něco, co ti nevyhovuje, klidně to ignoruj a směle si přizpůsob věci, které použiješ. Pravidla hry jsou tu od toho, aby sloužila tobě a hře, kterou vedeš. Jako vždy platí, udělej si z nich své vlastní.

## Souběžné účinky

Většina účinků ve hře se děje postupně podle pokynů stanovených pravidly nebo PJ. Ve vzácných případech mohou nastat současně, zejména na začátku nebo na konci tvorova tahu. Pokud se dvě nebo víc věcí v tahu postavy či nestvůry vyskytne současně, ta osoba u stolu – ať hráč, nebo PJ – která hraje daného tvora, rozhodne o pořadí, v jakém tyto věci nastanou. Pokud se například na konci tahu hráčské postavy vyskytnou dva účinky, hráč rozhodne, který z těchto dvou účinků nastane jako první.

## Pád z výšky

Pád z velké výšky představuje pro dobrodruhy a jejich protivníky značné riziko. Pravidlo uvedené v *Příručce hráče* je jednoduché: na konci pádu utrpíš drtivé zranění 1k6 za každé 2 sáhy pádu, ale maximálně 20k6. Navíc dopadneš do lehu, pokud se nevyhneš zranění z pádu z výšky. Zde jsou dvě volitelná pravidla, která rozšiřují toto jednoduché pravidlo.

### Rychlost pádu

Pravidlo pádu předpokládá, že když tvor spadne, okamžitě klesne o celou vzdálenost. Ale co když tvor spadne z vysoké nadmořské výšky, třeba ze hřbetu gryfa nebo z paluby vzducholodě? Fakticky vzato, pád z takové výšky může trvat déle než několik sekund a pokračovat i po konci tahu, v němž došlo k pádu. Pokud chceš, aby pády z vysoké nadmořské výšky byly řádně časově náročné, použij následující volitelné pravidlo.

Když spadneš z velké výšky, okamžitě klesneš až o 100 sáhů. Pokud i ve svém příštím tahu stále ještě padáš, na konci tohoto tahu klesneš znovu až o 100 sáhů. Tento proces pokračuje, dokud pád neskončí, a to buď proto, že narazíš na zem, nebo že je pád zastaven nějak jinak.

### Létající tvorové a pád z výšky

Létající tvor spadne z výšky, je-li sražen, je-li jeho rychlost snížena na 0 sáhů nebo pokud nějak jinak ztratí schopnost pohybu. Tvor nespadne, pokud se umí vznášet nebo pokud ho ve vzduchu drží magie, například kouzlo *leť*.

Pokud chceš, aby létající tvor měl větší šanci, že přežije pád z výšky, než nelétající tvor, použij toto pravidlo: než spočítáš zranění z pádu z výšky, odečti tvorovu aktuální rychlost létání od vzdálenosti, kterou spadl. Toto pravidlo je užitečné pro letce, který byl sražen, ale stále je při vědomí a má aktuálně rychlost létání, která je větší než 0 sáhů. Pravidlo je navrženo tak, aby simulovalo tvora, který zuřivě mává křídly nebo se snaží uplatnit obdobná opatření, aby zpomalil rychlost svého pádu.

Používáš-li pravidlo pro rychlost pádu z předchozí části, létající tvor klesne o 100 sáhů ve svém tahu, kdy spadne, tak jako ostatní tvorové. Pokud však tento tvor začne některý svůj pozdější tah, kdy stále padá a je sražený, může pád ve svém tahu zastavit utracením poloviny své rychlosti létání, aby potlačil svoje sražení (jako kdyby se ve vzduchu postavil).

## Spánek

Stejně jako v reálném světě i postavy v D&D stráví mnoho hodin spánkem, nejčastěji jako součást důkladného odpočinku. I většina nestvůr potřebuje spát. Když tvor spí, je vystaven stavu v bezvědomí. Zde je několik pravidel, které rozšiřují tento základní fakt.

### Vzbuzení někoho

Tvor, který přirozeně spí (na rozdíl od toho, který se nachází v magicky nebo chemicky vyvolaném spánku), se probudí, pokud utrpí zranění nebo někdo použije akci, aby s ním zatřepal či ho propleskal. Náhlý hlasitý hluk – jako je křičení, hrom či zvonění – také vzbudí toho, kdo přirozeně
spí.

Šeptání spánek neruší, pokud není spáčova pasivní Moudrost (Vnímání) 20 či více a šeptající tvorové nejsou blíže než 2 sáhy od spáče. Normálně hlasitá řeč probudí spáče, pokud je prostředí jinak tiché (bez větru, ptáků, cvrčků, pouličního hluku apod.) a spáč má pasivní Moudrost (Vnímání) 15 či více.

### Spaní ve zbroji

Spaní v lehké zbroji nemá na nositele žádný nepříznivý účinek, ale spaní ve střední nebo těžké zbroji znesnadňuje úplné zotavení během důkladného odpočinku.

Na konci důkladného odpočinku, během něhož jsi spal ve střední nebo těžké zbroji, si obnovíš jen čtvrtinu utracených Kostek životů (minimálně jednu kostku). Pokud máš nějaké stupně únavy, spánek ti nesníží tvůj stupeň únavy.

### Bez důkladného odpočinku

Důkladný odpočinek nikdy není povinný, ale zanedbávání spánku má své důsledky. Chceš-li brát v úvahu účinky deprivace spánku na postavy a tvory, použij tato pravidla.

Vždy, když ukončíš 24hodinové období bez důkladného odpočinku, musíš uspět v záchranném hodu na Odolnost se SO 10, jinak utrpíš jeden stupeň únavy.

Pokud zůstáváš vzhůru několik dní, boj proti únavě je stále náročnější. Po prvních 24 hodinách se SO zvýší o 5  za každých následujících 24 hodin bez důkladného odpočinku. SO se vrátí na 10, když si důkladně odpočineš.

## Adamantinové zbraně

Adamantin je ultratvrdý kov, který se nachází v meteoritech a mimořádných nerostných žilách. Kromě výroby *adamantinových zbrojí* se tento kov používá i na výrobu zbraní.

Zbraně na blízko a střely vyrobené z adamantinu nebo potažené adamantinem jsou neobyčejně účinné v ničení předmětů. Když adamantinová zbraň nebo střela zasáhne předmět, tak zásah je kritický zásah.

Adamantinová verze zbraně na blízko nebo deset střel stojí o 500 zl víc než normální verze, bez ohledu na to, jestli je zbraň či střela z tohoto kovu vyrobena, nebo jím jen potažena.

## Vázání uzlů

Pravidla jsou záměrně otevřená, co se týká obyčejných činností jako vázání uzlů. Ale někdy je důležité vědět, jak dobře byl uzel uvázán. Například v dramatické scéně, v níž se někdo pokouší rozvázat uzel nebo z něj vyklouznout. Zde je volitelné pravidlo pro určení účinnosti uzlu.

Tvor, který váže uzel, si hodí na ověření Inteligence (Čacher). Výsledek ověření se stane SO pro pokus o rozvázání uzlu pomocí ověření Inteligence (Čacher), nebo o vyklouznutí z uzlu pomocí ověření Obratnosti (Akrobacie).

Toto pravidlo je záměrně navázáno na Čachry s Inteligencí místo Obratnosti. Toto je příkladem toho, jak aplikovat pravidlo v části „Varianta: Dovednosti s různými vlastnostmi“ v 7. kapitole *Příručky hráče*.

## Zdatnosti s pomůckami

Zdatnosti s pomůckami jsou užitečným způsobem, jak vyzdvihnout zázemí a talenty postavy. Během hraní se však použití pomůcek někdy překrývá s použití dovedností a nemusí být jasné, jak je v určitých situacích používat společně. Tato část nabízí různé způsoby, jak lze pomůcky ve hře využít.

### Pomůcky i dovednosti

Pomůcky mají specifičtější užití než dovednosti. Dovednost Historie platí pro všechny události v minulosti. Pomůcka jako padělatelská souprava se používá k falšování věcí, a sotva co jiného. Tak proč by postava, která má příležitost získat buď jedno, nebo druhé, měla chtít zdatnost s pomůckou namísto zdatnosti v dovednosti?

Abys pro postavy zvýšil atraktivitu zdatností s pomůckami, můžeš použít níže popsané metody.

***Výhoda.*** Pokud se na daný hod na ověření vlastnosti dá použít pomůcka i dovednost a postava je zdatná s oběma z nich, zvaž, že bys postavě povolil hod s výhodou. Tento jednoduchý prospěch může významně povzbudit postavu, aby si vybrala zdatnosti s pomůckami. V popisu pomůcek, který následuje, je tento prospěch zpravidla vyjádřen jako dodatečné poznatky (nebo něco v tom smyslu), jenž vede k větší šanci na úspěšné ověření vlastnosti.

***Dodatečný přínos.*** Kromě toho zvaž, že postavám, které mají zdatnost příslušnou dovedností i pomůckou, dáš k úspěšnému ověření vlastnosti dodatečný přínos. Tento prospěch může mít formu podrobnějších informací, nebo může simulovat účinek jiného druhu úspěšného ověření vlastnosti. Například postava zdatná se zednickým nářadím si úspěšně hodí na ověření Moudrosti (Vnímání), jestli v kamenné zdi najde tajné dveře. Nejen, že si postava všimne přítomnosti dveří, ale určíš, že dovednost s danou pomůckou ji opravňuje k automatickému úspěchu v ověření Inteligence (Pátrání), aby zjistila, jak dveře otevřít.

### Popisy pomůcek

Následující části se podrobně zabývají pomůckami uvedenými v *Příručce hráče* a nabízejí rady, jak je používat během tažení.

***Součásti.*** První odstavec v každém popisu uvádí podrobnosti, z čeho se dané potřeby, nástroje či suroviny skládají. Postava, která je s danými pomůckami zdatná, ví, jak používat všechny jejich součásti.

***Dovednosti.*** Každá pomůcka, když se použije ve spojení s určitými dovednostmi, potenciálně poskytuje výhodu k ověření vlastnosti, pokud je postava s danou pomůckou i dovedností zdatná. Jako PJ můžeš postavě dovolit, aby si na uvedenou dovednost hodila s výhodou. Odstavce, které začínají názvy dovedností, mluví o těchto možnostech. V každém z těchto odstavců se uvedené prospěchy vztahují jen pro toho, kdo je zdatný s danou pomůckou, nikoliv pro toho, kdo ji jen prostě má.

Pokud jde o dovednosti, systém je mírně abstraktní z hediska toho, co představuje zdatnost s pomůckou; v podstatě se předpokládá, že postava, která má dovednost s pomůckou, se také dozvěděla o aspektech obchodu nebo profese, která nemusí nutně souviset s používáním dané pomůcky.

Mimo to můžeš zvážit, že postavě poskytneš informace navíc nebo jí dáš dodatečný přínos k hodu na ověření dovednosti. Text poskytuje několik příkladů a nápadů, kdy je tato příležitost relevantní.

***Zvláštní použití.*** Zdatnost s pomůckou obvykle obnáší konkrétní prospěch ve formě zvláštního použití, jak je popsáno v tomto odstavci.

***Vzory SO.*** Tabulka na konci každé sekce obsahuje seznam aktivit, na které lze uplatnit danou pomůcku, a navržené Stupně obtížnosti pro nezbytná ověření vlastností.

#### Alchymistické suroviny

Alchymistické suroviny umožňují postavě vyrábět užitečné odvary, například kyselinu nebo alchymistický oheň.

***Součásti.*** Alchymistické suroviny obsahují dvě skleněné kádinky, kovový držák pro uchycení kádinky nad otevřeným plamenem, skleněnou míchací tyčinku, malý hmoždíř s paličkou a váček běžných alchymistických přísad, včetně soli, práškového železa a destilované vody.

***Mystika.*** Zdatnost s alchymistickými surovinami ti umožňuje při hodu na ověření Mystiky, které zahrnuje lektvary a podobné materiály, zjistit více informací.

***Pátrání.*** Když hledáš v oblasti nějaká vodítka, díky zdatnosti s alchymistickými surovinami získáš dodatečné poznatky o všech chemikáliích či jiných látkách, které mohly být v této oblasti použity.

***Alchymistická výroba.*** Tuto zdatnost s pomůckou můžeš použít k výrobě alchymistických předmětů. Postava může utratit peníze za získání materiálních surovin, 50 zl za 1 libru váhy. PJ může umožnit postavě, aby si hodila na ověření příslušné dovednosti s výhodou. Jako součást důkladného odpočinku můžeš použít alchymistické suroviny k výrobě jedné dávky kyseliny, alchymistického ohně, protijedu, oleje, parfému nebo mýdla. Polovinu hodnoty vyrobeného předmětu odečti od celkové hodnoty materiálních surovin, které nosíš.

###### Alchymistické suroviny

| Aktivita | SO |
| --- | --- |
| Vytvoření závanu hustého kouře | 10 |
| Určení jedu | 10 |
| Spuštění ohně | 15 |
| Určení látky | 15 |
| Neutralizace kyseliny | 20 |

#### Bylinkářská souprava

Zdatnost s bylinkářskou soupravou ti umožňuje určovat rostliny a bezpečně sbírat užitečné složky.

***Součásti.*** Bylinkářská souprava obsahuje váčky pro skladování bylin, zahradnické nůžky a kožené rukavice pro sběr rostlin, hmoždíř a paličku a několik skleněných nádob.

***Lékařství.*** Díky své zběhlosti v bylinkářství umíš lépe uzdravovat nemoci a hojit rány pomocí léčivých rostlin.

***Mystika.*** Tvé znalosti o přírodě a způsobu použití bylin mohou přispět k vhledu do magických studií, které se zabývají rostlinami, a určování lektvarů.

***Pátrání.*** Když si prohlížíš oblast zarostlou rostlinami, tvá zdatnost ti pomáhá rozeznat podrobnosti a vodítka, která ostatním mohou uniknout.

***Příroda a přežití.*** Když cestuješ v divočině, díky své dovednosti v bylinkářství snadněji najdeš rostliny a jiné zdroje potravy, které ostatní mohou přehlédnout.

***Určování rostlin.*** Většinu rostlin umíš určit pouhým pohledem a přičichnutím.

###### Bylinkářská souprava

| Aktivita | SO |
| --- | --- |
| Nalezení rostlin | 15 |
| Určení jedu | 20 |

#### Dopravní prostředky (vozidla a lodě)

Zdatnost s dopravními prostředky (vozidly) pokrývá širokou škálu možností, od koňského spřežení a nosítek na hřbetě slona po povozy a kočáry. Zdatnost s dopravními prostředky (loděmi) pokrývá cokoli, co se pohybuje po vodních cestách. Obecně zdatnost s dopravními prostředky poskytuje znalosti potřebné pro řízení dopravních prostředků daného typu i vědomosti o tom, jak je opravovat a udržovat.

Kromě toho postava zdatná s dopravními prostředky (loděmi) je zběhlá ve všem, co umí a zná profesionální námořník, jako jsou informace o moři a ostrovech, vázání uzlů a odhadování povětrnostních podmínek a podmínek plavby na moři.

***Mystika.*** Když zkoumáš magický dopravní prostředek, tato zdatnost s pomůckou si pomáhá odhalit informace nebo určit, jak vozidlo funguje.

***Pátrání, Vnímání.*** Když hledáš na vozidle nějaká vodítka nebo skryté informace, tato zdatnost ti pomáhá všimnout si věcí, které ostatním mohou uniknout.

***Řízení dopravního prostředku.*** Když řídíš dopravní prostředek, můžeš si k jeho OČ a záchranným hodům přičíst svůj zdatnostní bonus.

###### Dopravní prostředky

| Aktivita | SO |
| --- | --- |
| Navigování drsným terénem či rozbouřenými vodami | 10 |
| Posouzení stavu dopravního prostředku | 15 |
| Vybrání prudké zatáčky vysokou rychlostí | 20 |

#### Herní souprava

Zdatnost s herní soupravou platí pro jeden typ hry, jako je Dračí trojboj nebo hazardní hry s kostkami.

***Součásti.*** Herní souprava obsahuje všechny kousky potřebné k hraní konkrétní hry nebo herního typu, například kompletní balíček karet nebo hrací desku a figurky.

***Čachry.*** Čachry jsou užitečná dovednost pro podvádění ve hře, protože ti umožňují přehodit si figurky, ukrýt v ruce karty nebo pozměnit hod kostkou. Případně upoutání pozornosti cíle ve hře, když obratnými pohyby manipuluješ s jejími součástmi, vytváří skvělou příležitost pro vybírání kapes.

***Historie.*** Tvé mistrovství ve hře zahrnuje znalosti o její historii, důležitých událostech, se kterými je spojena, nebo o významných historických osobách, které s ní souvisejí.

***Vhled.*** Hraní je je dobrý způsob, jak porozumět osobnostem spoluhráčů. Díky tomu lépe odhalíš jejich lži od pravd a lépe odhadneš jejich náladu.

###### Herní souprava

| Aktivita | SO |
| --- | --- |
| Chytit hráče při podvádění | 15 |
| Získat přehled o soupeřově osobnosti | 15 |

#### Hrnčířské nástroje

Hrnčířské nástroje se používají k výrobě různých keramických předmětů, typicky hrnců a podobných nádob.

***Součásti.*** Hrnčířské nástroje obsahují hrnčířské jehly, dráty, špachtle, nůž a hmatadlo.

***Historie.*** Tvé odborné znalosti ti pomáhají určovat keramické předměty, například kdy byly vyrobeny a pravděpodobné místo či kulturu původu.

***Pátrání, Vnímání.*** Když si prohlížíš keramiku, odhalíš vodítka, která by ostatní mohli přehlédnout. Díky své všímavosti odhalíš drobné odchylky získáš dodatečné poznatky.

***Rekonstrukce.*** Když zkoumáš keramické střepy, umíš určit původ, neporušený tvar a pravděpodobný účel předmětu.

###### Hrnčířské nástroje

| Aktivita | SO |
| --- | --- |
| Určení, co měla nádoba v sobě | 10 |
| Výroba použitelného hrnce | 15 |
| Nalezení slabého článku v keramickém předmětu | 20 |

#### Hudební nástroje

Zdatnost s hudebním nástrojem znamená, že na něj umíš hrát. Znáš také některé písně, které se s tímto nástrojem běžně hrávají.

***Historie.*** Tvé odborné znalosti ti umožňují vybavovat si informace související s tvým nástrojem.

***Umění.*** Tvá schopnost udělat dobré představení se ještě zlepší, když do něj začleníš hudební nástroj.

***Skládání skladeb.*** Jako součást důkladného odpočinku můžeš složit novou melodii pro svůj nástroj včetně textu. 
Tuto schopnost můžeš využít na to, abys zapůsobil na šlechtice, nebo abys chytlavou melodií rozšířil skandální fámy.

###### Hudební nástroj

| Aktivita | SO |
| --- | --- |
| Určení skladby | 10 |
| Improvizace skladby | 20 |

#### Kaligrafické potřeby

Kaligrafie považuje psaní za jemné, krásné umění. Kaligrafové, jimž se běžně říká krasopisci, vytváří text, který lahodí oku a je obtížné padělat jeho styl. Díky svým kaligrafickýn potřebám mají krasopisci schopnost zkoumat rukopisy a zjistit, zda jsou legální, neboť výcvik kaligrafie zahrnuje dlouhé hodiny studia krasopisu a pokusů o napodobení jeho stylu a konstrukce.

***Součásti.*** Kaligrafické potřeby obsahují inkoust, tucet pergamenů a tři psací brky.

***Historie.*** Zdatnost s touto pomůckou může zvětšit prospěch z úspěšného ověření, které si házíš na analýzu nebo prozkoumání starodávných spisů, svitků a jiných textů, včetně run vytesaných do kamene nebo zpráv na freskách či jiných zobrazeních.

***Mystika.*** Ačkoliv na rozluštění obsahu magických spisů je kaligrafie krátká, zdatnost s kaligrafickými potřebami může pomoci s určením, kdo je autorem spisu magické povahy.

***Luštění map k pokladům.*** Tato zdatnost ti poskytuje odborné znalosti při zkoumání map. Můžeš si hodit na ověření Inteligence, abys určit stáří mapy, zda mapa obsahuje skryté zprávy nebo podobné skutečnosti.

###### Kaligrafické potřeby

| Aktivita | SO |
| --- | --- |
| Určení pisatele nemagického textu | 10 |
| Určení duševního rozpoložení pisatele | 15 |
| Odhalení padělaného textu | 15 |
| Padělání podpisu | 20 |

#### Kartografické pomůcky

Pomocí kartografických pomůcek můžeš vytvářet přesné mapy, které usnadní cestování pro tebe i pro ty, kteří přijdou po tobě. Tyto mapy se mohou pohybovat na škále od velkoformátových zobrazení celých horských pohoří ve velkém měřítku po schémata, které ukazují dispozice jednoho patra jeskyně.

***Součásti.*** Kartografické pomůcky obsahují brk, inkoust, pergamen, dvojici kompasů, šupleru a pravítko.

***Historie, Mystika, Náboženství.*** Když používáš tyto dovednosti, můžeš využít své znalosti map a míst k získání podrobnějších informací Můžeš například najít na mapě skryté zprávy nebo zjistit, kdy byla mapa zhotovena a určit, zda se zeměpisné rysy od té doby změnily a tak dále.

***Přežití.*** Tvé chápání zeměpisu usnadňuje hledání cest do civilizace, předvídání oblastí, kde by se mohly nacházet vesnice či města, a neztratit se. Prostudoval jsi tolik map, že jsi obeznámen z obvyklými vzorci, například jak vedou obchodní trasy a kde vznikají osady ve vztahu k zeměpisným lokalitám.

***Příroda.*** Tvá obeznámenost s fyzickou geografií ti usnadňuje odpovědět na otázky či vyřešit problémy tykající se okolního terénu.

***Tvorba map.*** Během cestování můžeš kreslit mapu, kudy procházíš, a zapojit se u toho i do jiné činnosti.

###### Kartografické pomůcky

| Aktivita | SO |
| --- | --- |
| Určení stáří a původu mapy | 10 |
| Odhad směru a vzdálenosti k orientačnímu bodu | 15 |
| Odhalení, že mapa je falešná | 15 |
| Vyplnění chybějící části mapy | 20 |

#### Klenotnické nářadí

Výcvik s klenotnickým nářadím obnáší základní techniky potřebné ke zkrášlování drahokamů. Poskytuje také odborné znalosti v určování drahých kamenů.

***Součásti.*** Klenotnické nářadí se skládá z malé pilky, kladívka, pilníků, kleští a pinzety.

***Mystika.*** Zdatnost s klenotnickým nářadím ti poskytuje znalosti o pověstných mystických použitích drahokamů. To se hodí, když si házíš na ověření Mystiky tykající se drahokamů nebo předmětů vykládaných drahokamy.

***Pátrání.*** Když zkoumáš nějaké zdobené předměty, tvá zdatnost s klenotnickým nářadím ti může pomoci najít případná vodítka.

***Určování drahokamů.*** Na první pohled umíš určovat drahokamy a jejich hodnotu.

###### Klenotnické nářadí

| Aktivita | SO |
| --- | --- |
| Upravení vzhledu drahokamu | 15 |
| Učení historie drahokamu | 20 |

#### Kovářské nástroje

Kovářské nástroje ti umožňují obrábět kov, po nažhavení změnit jeho tvar, opravit poškození, nebo zpracovat surové pruty do užitečných předmětů.

***Součásti.*** Kovářské nástroje obsahují kladiva, kleště, dřevěné uhlí, hadry a brousek.

***Historie a Mystika.*** Tvé odborné znalosti ti dávají dodatečné poznatky, když zkoumáš kovové předměty, například zbraně.

***Pátrání.*** Když si prohlížíš zbroj, zbraně nebo jiný kovový výrobek, odhalíš vodítka, která by ostatní mohli přehlédnout.

***Oprava.*** Když máš přístup ke svým nástrojům a otevřenému ohni, který je dostatečně velký, aby na něm šel rozpálit kov, za každou hodinu práce umíš poškozenému kovovému předmětu obnovit 10 životů.

###### Kovářské nástroje

| Aktivita | SO |
| --- | --- |
| Naostření tupé čepele | 10 |
| Oprava kovové zbroje | 15 |
| Rozštěpení nemagického kovového předmětu | 15 |

#### Koželužnické pomůcky

Znalost koželužnictví přesahuje do znalostí týkajících se kůží zvířat a jejich vlastností. Poskytuje i znalosti o kožených zbrojích a podobných věcech.

***Součásti.*** Koželužnické pomůcky obsahují nůž, paličku, lemovačku, děrovačku, nit a kožené odřezky.

***Mystika.*** Tvé odborné znalosti práce s kůží ti dává širší vhled, když zkoumáš kouzelné předměty vyrobené z kůže, například boty a některé pláště.

***Pátrání.*** Když si prohlížíš kožené předměty nebo s nimi související vodítka, díky svým znalostem kůže si všimneš podrobností, které by ostatním mohly uniknout.

***Určení kůží.*** Když si prohlédneš usňový či kožený předmět, dokážeš určit původ kůže a jakékoli zvláštní techniky použité k jejímu ošetření. Například si dokážeš všimnout rozdílu mezi kůží zpracovanou trpasličí metodou a kůží zpracovanou hobití metodou.

###### Koželužnické pomůcky

| Aktivita | SO |
| --- | --- |
| Upravení vzhledu koženého předmětu | 10 |
| Učení historie koženého předmětu | 20 |

#### Kuchařské nástroje

Život dobrodruha je těžký. S kuchařem na cestách bude jídlo mnohem lepší než typická směs tvrdého a sušeného ovoce.

***Součásti.*** Kuchařské nástroje obsahují kovový hrnec, nože, vidličky, vařečku a naběračku.

***Historie.*** Tvoje znalosti kuchařských technik ti umožňují posoudit společenské vzorce, které jsou součástí stravovacích návyků dané kultury.

***Lékařství.*** Když máš někomu podat lék, který je kyselý nebo hořký, umíš ho přeměnit na příjemný odvar.

***Přežití.*** Když sháníš potravu, umíš si poradit i s takovými nasbíranými ingrediencemi, které by ostatní neuměli přeměnit na výživné pokrmy.

***Příprava jídel.*** Jako součást krátkého odpočinku umíš připravit chutné jídlo, které pomáhá tvým společníkům znovu nabýt sílu. Ty a až pět dalších tvorů dle tvé volby si obnovíte 1 život navíc za každou utracenou Kostku životů během krátkého odpočinku, pokud máš přístup ke svým kuchařským nástrojům a máte dostatečné množství jídla.

###### Kuchařské nástroje

| Aktivita | SO |
| --- | --- |
| Udělat typické jídlo | 10 |
| Duplikovat jídlo | 10 |
| Zjistit jed nebo nečistoty v jídle | 15 |
| Udělat labužnické jídlo | 15 |

#### Kutilské nářadí

Sada kutilského nářadí je navržena tak, abys s ní mohl opravit mnoho obyčejných předmětů. Ačkoli toho s kutilským nářadím mnoho nevyrobíš, můžeš spravit roztržené oblečení, naostřit opotřebený meč a zalátat potrhanou drátěnou zbroj.

***Součásti.*** Kutilské nářadí obsahuje různé ruční nářadí, nitě, jehly, brousek, ústřižky látky, kožené odřezky a kelímek lepidla.

***Historie.*** Umíš určit stáří a původ předmětu, třebaže z něj zbylo jen pár kusů.

***Pátrání.*** Když si prohlížíš poškozený předmět, získáš povědomí o tom, jak dávno a jak byl poškozen.

***Oprava.*** Za každou hodinu práce umíš poškozenému předmětu obnovit 10 životů. Pro každý předmět potřebuješ přístup k surovým materiálům, které jsou k jeho opravě potřeba. Pro kovové předměty potřebuješ přístup k otevřenému ohni, který je dostatečně velký, aby na něm šel rozpálit kov.

###### Kutilské nářadí

| Aktivita | SO |
| --- | --- |
| Dočasné opravení zneškodněného zařízení | 10 |
| Opravení předmětu za polovinu času | 15 |
| Zimprovizování dočasného předmětu ze zbytků | 20 |

#### Malířské potřeby

Zdatnost s malířskými potřebami představuje schopnost malovat a kreslit. Získáš také znalosti o dějinách umění, které ti mohou pomoci při zkoumání uměleckých děl.

***Součásti.*** Malířské potřeby obsahují stojan, plátno, barvy, štětce, uhly a paletu.

***Historie, Mystika, Náboženství.*** Tvé odborné znalosti ti pomáhají v odhalování znalostí jakéhokoli druhu, jež se týkají uměleckých děl, jako jsou magické vlastnosti obrazu či původ podivné fresky nalezené v jeskyni.

***Pátrání, Vnímání.*** Když si prohlížíš obraz nebo podobné výtvarné dílo, tvá znalost technik jeho tvorby ti může poskytnout dodatečné poznatky.

***Malování a kreslení.*** Jako součást krátkého či důkladného odpočinku můžeš vyrobit jednoduché umělecké dílo. Přestože tvé dílo nemusí být úplně precizní, můžeš zachytit výjev či scénu, nebo rychle okopírovat dílo, které jsi viděl.

###### Malířské potřeby

| Aktivita | SO |
| --- | --- |
| Namalování výstižného portrétu | 10 |
| Namalování obrazu se skrytou zprávou | 20 |

#### Navigační pomůcky

Zdatnost s navigačními pomůckami ti pomáhá určit správný směr na základě pozorování hvězd. Při rozmýšlení směru se také orientuješ v mapách.

***Součásti.*** Navigační pomůcky obsahují sextant, kompas, šupleru, pravítko, pergamen a brk.

***Přežití.*** Zdatnost s navigačními pomůckami ti pomáhá se neztratit a určit nejpravděpodobnější místo pro cesty a osady.

***Zaměření.*** Pomocí pečlivého měření umíš určit svou polohu na námořní mapě a denní dobu.

###### Navigační pomůcky

| Aktivita | SO |
| --- | --- |
| Stanovení kurzu | 10 |
| Nalezení pozice na námořní mapě | 15 |

#### Padělatelská souprava

Padělatelská souprava je navržena k duplikování dokumentů. Je s ní také snazší okopírovat něčí pečeť nebo podpis.

***Součásti.*** Padělatelská souprava obsahuje několik různých druhů inkoustu, různorodé pergameny a papíry, několik brků, pečetí a pečetních vosků, lístkové zlato a stříbro a malé nástroje pro rytí do roztaveného vosku, aby napodobil určitou pečeť.

***Historie.*** Padělatelská souprava spolu s tvou znalostí historie zlepšuje tvou schopnost vytvářet falešné historické dokumenty nebo zjistit, zda je starý dokument pravý.

***Klamání.*** Díky dobře udělanému padělku, například dokladům prohlašujícím tě za šlechtice nebo soudnímu příkazu zajišťujícímu pro vás bezpečný průchod, může někdo snadno uvěřit tvé lži.

***Mystika.*** Padělatelskou soupravu lze použít ve spojení s dovedností Mystika k určení, zda je kouzelný předmět pravý, nebo falešný.

***Pátrání.*** Když zkoumáš předměty, zdatnost s padělatelskou soupravou se hodí pro určení toho, jak byl předmět vytvořen a zda je původní.

***Ostatní pomůcky.*** Zdatnost s ostatními pomůckami činí tvé padělky mnohem věrohodnější. Například můžeš zkombinovat zdatnost s padělatelskou soupravou se zdatností s kartografickými pomůckami a vytvořit falešnou mapu.

***Rychlý padělek.*** Jako součást krátkého odpočinku můžeš vytvořit padělaný dokument o délce nejvýše jedné strany. Jako součást důkladného odpočinku můžeš vytvořit dokument o délce až čtyř stran. Tvoje ověření Inteligence s použitím padělatelské soupravy určí SO pro ověření Inteligence (Pátrání) osoby, zda si všimne, že jde o padělek.

###### Padělatelská souprava

| Aktivita | SO |
| --- | --- |
| Napodobení rukopisu | 15 |
| Zduplikování voskové pečeti | 20 |

#### Pivovarnické suroviny

Pivovarnictví je umění výroby piva. Pivo slouží nejen jako alkoholický nápoj, ale proces vaření čistí vodu. Výroba piva obnáší týdny kvašení, ale jen pár hodin práce.

***Součásti.*** Pivovarnické suroviny obsahují velkou skleněnou nádobu, množství chmele, sifon a několik stop trubiček.

***Historie.*** Zdatnost s pivovarnickými surovinami ti poskytuje dodatečné poznatky na ověření Inteligence (Historie) ohledně událostí, které jako významný prvek zahrnují alkohol.

***Lékařství.*** Zdatnost s touto pomůckou poskytuje dodatečné poznatky pro postarání se o někoho, kdo trpí otravou alkoholem, nebo když můžeš použít alkohol pro otupění bolesti.

***Přesvědčování.*** Silný nápoj může pomoci obměkčit i nejzatvrzelejší srdce. Tvá zdatnost s pivovarnickými pomůckami ti může pomoci opít někoho tak akorát, že ho dostaneš do té správné nálady.

***Pitná voda.*** Tvé znalosti o pivovarnictví ti umožňují vyčistit vodu, která by jinak nebyla pitná. Jakou součást důkladného odpočinku můžeš vyčistit až 6 galonů vody, nebo jako součást krátkého odpočinku 1 galon.

###### Pivovarnické suroviny

| Aktivita | SO |
| --- | --- |
| Odhalení jedu nebo nečistoty v nápoji | 10 |
| Určení alkoholu | 15 |
| Ignorování alkoholických účinků | 20 |

#### Řezbářské nástroje

Řezbářské nástroje ti umožňují vyrábět ze dřeva složité předměty, například dřevěné žetony nebo šípy.

***Součásti.*** Řezbářské nástroje obsahují nůž, dláto a pilku.

***Historie, Mystika.*** Když zkoumáš dřevěné předměty, například figurky či šípy, tvé odborné znalosti ti poskytují dodatečné poznatky.

***Příroda.*** Když si prohlížíš stromy, tvé vědomosti o dřevěných předmětech ti poskytují širší vhled.

***Oprava.*** Jako součást krátkého odpočinku můžeš opravit jeden poškozený dřevěný předmět.

***Výroba šípů.*** Jako součást krátkého odpočinku můžeš vyrobit až pět šípů. Jako součást důkladného odpočinku jich můžeš vyrobit až dvacet. K jejich výrobě musíš mít u sebe dostatek dřeva.

###### Řezbářské nástroje

| Aktivita | SO |
| --- | --- |
| Vyrobení dřevěné figurky | 10 |
| Vyřezání složitého vzoru do dřeva | 15 |

#### Sklářské nástroje

Ten, kdo je zdatný se sklářskými nástroji, nejen že umí tvarovat sklo, ale má také odborné znalosti metod používaných při výrobě skleněných předmětů.

***Součásti.*** Sklářské nástroje obsahují foukací trubici, podložku, sklářské kmeny a kleště. Pro práci se sklem potřebuješ zdroj žáru.

***Historie, Mystika.*** Tvé znalosti sklářských technik ti pomáhají při zkoumání skleněných předmětů, jako jsou flakónky, lahvice či jiné skleněné předměty, které se nacházejí v hromadném pokladu. Můžeš například studovat, jak skleněnou lahvici na lektvar její obsah změnil, což ti pomůže určit účinky lektvaru. (Na dně mohl zůstat zbytek lektvaru, nebo lektvar mohl sklo zdeformovat či na něm vytvořit skvrny.)

***Pátrání.*** Když zkoumáš nějakou oblast, tvé znalosti ti mohou pomoci, pokud vodítka zahrnují rozbité sklo nebo skleněné předměty.

***Určení slabiny.*** Když 1 minutu studuješ skleněný předmět, umíš určit jeho slabé body. Každé poškození způsobené předmětu udeřením do slabého bodu se zdvojnásobí.

###### Sklářské nástroje

| Aktivita | SO |
| --- | --- |
| Určení zdroje skla | 10 |
| Určení, co bývalo ve skleněném předmětu | 20 |

#### Souprava pro přestrojování

Souprava pro přestrojování je perfektní nástroj pro každého, kdo se chce zapojit do podvodů. Svému majiteli umožňuje získat falešnou identitu.

***Součásti.*** Souprava pro přestrojování obsahuje kosmetiku, barvu na vlasy, malé rekvizity a několik kusů oblečení.

***Klamání.*** V určitých případech ti souprava pro přestrojování může zlepšit svou schopnost přesvědčivě lhát.

***Přesvědčování.*** Lidé (i ostatní rasy) mají tendenci důvěřovat osobě v uniformě. Přestrojíš-li se za zmocněnou osobu, bude tvé úsilí přesvědčit ostatní často účinnější.

***Umění.*** Mazané přestrojení může umocnit zážitek diváků z tvého představení, pokud je správně navrženo tak, aby vyvolalo požadovanou reakci.

***Zastrašování.*** Díky správnému přestrojení můžeš vypadat strašidelněji, ať už chceš děsit ostatní jako oběť moru, nebo zastrašovat bandu drsňáků jako hrdlořez.

***Vytvoření převleku.*** Jako součást důkladného odpočinku můžeš vytvořit převlek. Obléct se do dříve vytvořeného převleku ti trvá 1 minutu. Pokud nechceš přilákat přílišnou pozornost, můžeš mít na sobě pouze jeden takový převlek, ledaže bys měl pytel beztíže nebo podobnou metodu, v níž by byly ostatní převleky schované.

Mimo důkladný odpočinek trvá výroba převleku, který obnáší mírné změny tvého vzhledu, 10 minut, a toho, který vyžaduje rozsáhlejší změny, 30 minut.

###### Souprava pro přestrojování

| Aktivita | SO |
| --- | --- |
| Zakrytí ran nebo rozlišovacích znamení | 10 |
| Všimnutí si přestrojení | 15 |
| Zkopírování vzhledu humanoida | 20 |

#### Ševcovské nářadí

Ačkoli ševcovina se může zdát jako příliš skromné živobytí pro dobrodruha, dobrý pár bot se postará o postavu při průchodu drsnou divočinou i smrtícími jeskyněmi.

***Součásti.*** Ševcovské nářadí se skládá z kladiva, šídla, nože, verpánku, kráječe, náhradních kůží a dratví.

***Historie, Mystika.*** Tvé znalosti obuvi ti pomáhají určovat magické vlastnosti očarovaných bot nebo jejich historii.

***Pátrání.*** Obuv skrývá překvapivý počet tajemství. Umíš poznat, kde se někdo nedávno nacházel, když si prohlédneš jeho oblečení a nečistoty ulpěné na botách.

***Oprava obuvi.*** Jako součást důkladného odpočinku můžeš spravit boty svých společníků. V příštích 24 hodinách až šest tvorů dle tvé volby, kteří nosí tebou vyrobené boty, může cestovat až 10 hodin denně, aniž by si musel házet záchranný hod, aby se vyhnul únavě.

***Výroba skryté přihrádky.*** Za 8 hodin práce můžeš přidat do páru bot skrytou přihrádku. Přihrádka pojme až 3 couly dlouhý a 1 coul široký a hluboký předmět. Hodíš si na ověření Inteligence s použitím své zdatnosti s ševcovským nářadím, čímž určíš SO pro ověření Inteligence (Pátrání) nutný k objevení přihrádky.

###### Ševcovské nářadí

| Aktivita | SO |
| --- | --- |
| Určení stáří a původu boty | 10 |
| Nalezení skryté přihrádky v podrážce | 15 |

#### Tesařské nástroje

Zručnost v tesařství umožňuje postavě stavět dřevostavby. Tesař umí postavit dům, chatu, dřevěný nábytek či podobné věci.

***Součásti.*** Tesařské nástroje obsahují pilu, kladivo, hřebíky, sekeru, úhelník, pravítko, teslici, hoblík a dláto.

***Historie.*** Zdatnost s touto pomůckou ti pomáhá určit použití a původ dřevěných budov a velkých dřevěných předmětů.

***Nenápadnost.*** Umíš rychle posoudit slabá místa v dřevěné podlaze, což usnadňuje vyhnout se místům, které skřípou a vržou, když se na ně stoupne.

***Pátrání.*** Když si prohlížíš místa v dřevostavbách, získáš dodatečné poznatky, protože znáš konstrukční triky, které mohou skrývat oblasti před objevením.

***Vnímání.*** Všímáš si nepravidelností v dřevěných stěnách či podlahách, což usnadňuje nalezení padacích poklopů a tajných chodeb.

***Opevnění.*** Za 1 minutu práce a s materiálními surovinami můžeš ztížit násilné otevření dveří či okna. Zvyš SO nutný k otevření o 5.

***Dočasný přístřešek.*** Jako součást důkladného odpočinku můžeš postavit přístavek nebo podobný přístřešek, aby vaše družina zůstala po dobu odpočinku v suchu a pod střechou. Vzhledem k tomu, že je přístřešek postaven narychlo z jakéhokoli dřeva, co je po ruce, zhroutí se za 1k3 dní po postavení.

###### Tesařské nástroje

| Aktivita | SO |
| --- | --- |
| Postavení jednoduché dřevěné stavby | 10 |
| Navržení složité dřevěné budovy | 15 |
| Nalezení slabého bodu v dřevěné zdi | 15 |
| Vypáčení dveří | 20 |

#### Tkalcovské potřeby

Tkalcovské potřeby ti umožňují vyrábět látky a šít z nich oblečení.

***Součásti.*** Tkalcovské potřeby obsahují nitě, jehly a odřezky látky. Víš jak tkát na tkalcovském stoji, ale takové zařízení je příliš velké na přepravu.

***Historie, Mystika.*** Tvé odborné znalosti ti poskytují dodatečné poznatky při zkoumání látkových předmětů, včetně plášťů a rouch.

***Pátrání.*** Při zkoumání gobelínů, potahů, oblečení a jiných látkových předmětů si díky svým znalostem jejich výrobních procesů můžeš všimnout vodítek, která by ostatní mohli přehlédnout, a něco z nich vyvodit.

***Oprava.*** Jako součást krátkého odpočinku můžeš opravit jeden poškozený látkový předmět.

***Výroba látek.*** Pokud máš přístup k dostatečnému množství látky a nití, jako součást důkladného odpočinku můžeš pro někoho vyrobit jeden kus oblečení.

###### Tkalcovské potřeby

| Aktivita | SO |
| --- | --- |
| Přešití oblečení | 10 |
| Zašití díry v oblečení | 10 |
| Ušití oblečení | 15 |

#### Travičská souprava

Travičská souprava je oblíbeným zdrojem pro zloděje, vrahy a další, kteří se neštítí špinavostí. Umožňuje ti aplikovat jedy a vyrábět je z různých materiálů. Tvé znalosti jedů také pomáhají léčit otravu.

***Součásti.*** Travičská souprava obsahuje skleněné flakónky, hmoždíř s paličkou, chemikálie a skleněnou tyčinku.

***Historie.*** Tvůj výcvik s jedy ti může pomoci si vybavit fakta o nechvalně známých otravách.

***Lékařství.*** Když léčíš oběť jedu, tvé znalosti ti dávají širší vhled, jak poskytovat pacientovi nejlepší péči.

***Pátrání, Vnímání.*** Tvé znalosti jedů tě naučily, jak s těmito látkami opatrně zacházet, díky čemuž máš navrch, když zkoumáš otrávené předměty nebo se pokoušíš získat vodítka z událostí, jež zahrnují jed.

***Přežití, Příroda.*** Práce s jedy ti umožňuje získat vědomosti o tom, které rostliny a zvířata jsou jedovaté.

***Manipulace s jedem.*** Tvá zdatnost ti umožňuje manipulovat s jedem a nanášet ho bez rizika vystavení se jeho účinkům.

###### Travičská souprava

| Aktivita | SO |
| --- | --- |
| Všimnutí si otráveného předmětu | 10 |
| Určení účinků jedu | 20 |

#### Zednické nářadí

Zednické nářadí ti umožňuje vyrábět kamenné stavby, včetně zdí a budov vyrobených z cihel.

***Součásti.*** Zednické nářadí se skládá ze zednické lžíce, kladiva, dláta, štětců a úhelníku.

***Historie.*** Tvé odborné znalosti ti pomáhají určit datum výstavby a účel kamenné budovy spolu s posouzením toho, kdo ji mohl postavit.

***Pátrání.*** Když zkoumáš oblasti v kamenných stavbách, získáš dodatečné poznatky.

***Vnímání.*** Všímáš si nepravidelností v kamenných stěnách či podlahách, což usnadňuje nalezení padacích poklopů a tajných chodeb.

***Demolice.*** Tvá znalost zednictví ti umožňuje všimnout si slabých bodů v cihlových zdech. Tvé zbraňové útoky způsobují takovým stavbám dvojnásobné poškození.

###### Zednické nářadí

| Aktivita | SO |
| --- | --- |
| Vysekání dírky v kamenné zdi | 10 |
| Nalezení slabého bodu v dřevěné zdi | 15 |

#### Zlodějské náčiní

Zlodějské náčiní je snad nejčastější pomůckou používanou dobrodruhy. Je navrženo pro otvírání zámků a zneškodňování pastí. Zdatnost s touto pomůckou ti také poskytuje obecné znalosti o pastech a zámcích.

***Součásti.*** Zlodějské náčiní obsahuje malý pilník, sadu paklíčů, malé zrcátko připevněné ke kovové rukojeti, sadu nůžek s úzkými čepelemi a dvoje kleště.

***Historie.*** Tvá znalost pastí ti dává vhled při zodpovídání otázek o lokalitách proslulých pastmi.

***Vnímání a Pátrání.*** Když hledáš pasti, získáš dodatečné poznatky, protože znáš různé běžné indície, které prozrazují jejich přítomnost.

***Nastražení pasti.*** Stejně jako umíš pasti zneškodnit, je umíš i nastražit. Jako součást krátkého odpočinku můžeš z předmětů, co máš po ruce, vytvořit past. Výsledek tvého ověření se stane SO pro toho, kdo se pokusí past objevit nebo zneškodnit. Past způsobuje zranění odpovídající materiálům, z nichž je vyrobená (například jed či zbraň), nebo zranění rovné polovině výsledku tvého ověření, podle toho, co považuje PJ za vhodné.

###### Zlodějské náčiní

| Aktivita | SO |
| --- | --- |
| Otevření zámku | Různé |
| Zneškodnění pasti | Různé |

## Sesílání kouzel

Tato část rozšiřuje pravidla pro sesílání kouzel uvedená v *Příručce hráče* a *Průvodci Pána jeskyně* a poskytuje ujasnění a nové možnosti.

### Sledování sesilatele při práci

Mnoho kouzel vytváří zřejmé účinky: výbuchy ohně, zdi z ledu, teleportaci a podobně. Ostatní kouzla, například *zmam osobu*, nevykazují žádnou viditelnou, slyšitelnou ani jinak vnímatelnou známku svých účinků a ti, kdo jimi nejsou ovlivněni, si jich nemusí vůbec povšimnout. Jak je uvedeno v *Příručce hráče*, normálně nevíš, že bylo sesláno kouzlo, pokud nevytváří znatelný účinek.

Ale co samotný úkon sesílání kouzla? Je možné, aby si tvor uvědomoval, že v jeho přítomnosti je sesíláno kouzlo? Aby bylo sesílání kouzla vnímatelné, musí zahrnovat verbální, pohybovou či surovinovou složku. Pro účel vnímatelnosti na formě surovinové složky nezáleží, ať už jde o předmět uvedený v popisu kouzla, brašničku na suroviny nebo sesílací ohniskový předmět.

Pokud potřeba složek kouzla byla odstraněna zvláštní schopností, například čarodějovou schopností Záludné kouzlo nebo rysem mnoha tvorů Vrozené sesílání kouzel, tak je sesílání kouzla nepostřehnutelné. Pokud nepostřehnutelné seslání kouzla vytvoří vnímatelný účinek, je obvykle nemožné určit, kdo kouzlo seslal, jestliže neexistuje jiný důkaz.

### Určení kouzla

Někdy chce postava určit kouzlo, které někdo sesílá nebo které bylo sesláno. Chce-li tak učinit, může kouzlo, které je právě sesíláno, určit pomocí své reakce, nebo kouzlo, které již bylo sesláno, může určit podle jeho účinků použitím své akce.

Pokud postava vnímala sesílání, účinek kouzla nebo obojí, může si hodit na ověření Inteligence (Mystiky) jako reakci nebo akci. SO je roven 15 + úroveň kouzla. Je-li kouzlo sesláno jako kouzlo povolání a postava je členem tohoto povolání, má k ověření výhodu. Například, pokud sesilatel kouzla sešle kouzlo jako klerik, jiný klerik má výhodu k ověření, zda kouzlo určí. Některá kouzla, když jsou seslána, nejsou spojena s žádným povoláním, například když nestvůra použije svůj rys Vrozené sesílání kouzel.

Toto ověření Inteligence (Mystiky) představuje skutečnost, že určení kouzla vyžaduje pohotovou mysl a obeznámenost s teorií a praxí v sesílání. To platí i pro postavu, jejíž sesílací vlastností je Moudrost či Charisma. Být schopen sesílat kouzla samo o sobě neznamená, že jsi schopen přesně odvodit, co dělají ostatní, když sesílají svá kouzla.

### Neplatné cíle kouzel

Kouzlo udává, na co může sesilatel cílit: jakýkoli typ tvora, tvora určitého typu (například humanoida nebo zvíře), předmět, oblast, sebe, či něco jiného. Co když zacílí na něco, co není platným cílem? Někdo například může seslat *zmam osobu* na tvora, o němž se domnívá, že je humanoidem, avšak neví, že cíl je ve skutečnosti upírem. Pokud se vyskytne tento problém, postupuj podle následujícího pravidla.

Sešleš-li kouzlo na někoho nebo něco, na co kouzlo nepůsobí, nic se cíli nestane, ale pokud jsi k seslání kouzla použil pozici kouzel, přesto dojde k jejímu utracení.

Nemá-li kouzlo normálně žádný účinek na cíl, který v záchranném hodu uspěje, u neplatného cíle se zdá, že v něm uspěl, i když se o něj nepokusil (bez náznaku toho, že tvor je ve skutečnosti neplatným cílem). V opačném případě vnímáš, že kouzlo cíli nic neudělalo.

### Oblasti účinků na herním plánu

*Průvodce Pána jeskyně* obsahuje následující krátké pravidlo pro použití oblastí účinku na herním plánu.

Jako výchozí bod oblasti účinku zvol průsečík čtverců a pak se řiď jejími pravidly jako normálně (viz část „Oblasti účinků“ v 10. kapitole *Příručky hráče*). Je-li oblast účinku kruhová a pokrývá aspoň polovinu čtverce, pak na daný čtverec působí.

Toto pravidlo funguje, ale může vyžadovat poměrně zdlouhavé posuzování v průběhu hraní. Tato část nabízí dvě alternativy k určování přesného umístění oblasti: šablonovou metodu a žetonovou metodu. Obě tyto metody předpokládají, že používáte nějaký druh herního plánu a figurek. Vzhledem k tomu, že tyto metody mohou vyprodukovat odlišné výsledky počtu čtvercových polí v dané oblasti, nedoporučuje se, aby se u stolu kombinovaly – zvolte si tu, která se tobě ahráčům zdá jednodušší či intuitivnější.

#### Šablonová metoda

Šablonová metoda používá dvojrozměrné tvary, které představují různé oblasti účinků. Cílem metody je přesné vykreslení délky a šířky každé oblasti na herním plánu, aby nebylo pochyb, kteří tvorové jsou oblastí ovlivněni. Tyto šablony si budeš musetvyrobit, nebo si sehnat již vyrobené

***Výroba šablony.*** Vyrobit šablonu je snadné. Vezmi si papír nebo karton a vystřihni z něj tvar oblasti účinku, kterou používáš. Každý sáh oblasti odpovídá 1 palci velikosti šablony. Například poloměr koule 4 sáhy kouzla ohnivá koule, což je průměr 8 sáhů, by se přeložilo jako kruhová šablona o průměru 8palců.

***Použití šablony.*** Šablona oblasti účinku se používá pro herní plán. Je-li terén plochý, můžeš ji položit na povrch; v opačném případě podrž šablonu nad povrchem a poznač si, která pole zcela nebo částečně pokrývá. Je-li pod šablonou alespoň část pole, je toto pole zahrnuto do oblasti účinku. Pokud je figurka tvora na ovlivněném poli, je tento tvor v oblasti. Když pole přiléhá k vnějšímu okraji šablony nestačí k tomu, aby bylo zahrnuto do oblasti účinku; pole musí být zcela nebo částečně pokryto šablonou.

Tuto metodu můžete používat i bez herního plánu. V takovém případě je tvor zahrnut do oblasti účinku, pokud šablona překrývá alespoň část podstavce figurky.

Když umístíš šablonu, postupuj podle všech pravidel v *Příručce hráče* pro umístění příslušné oblasti účinku. Pokud oblast účinku, jako je kužel nebo dráha, vychází ze sesilatele kouzel, šablona by měla začínat u sesilatele a v mezích pravidel může být umístěna, jakkoli si sesilatel přeje.

Diagramy 2.1 a 2.2 ukazují šablonovou metodu v akci.

#### Žetonová metoda

Žetonová metoda je určena k tomu, aby oblasti účinků byly plastické a zábavné. Chceš-li použít tuto metodu, vezmi kostky či jiné žetony, které poslouží jako reprezentace oblasti účinku.

Spíš než věrnou reprezentaci tvarů různých oblastí účinků tato metoda poskytuje způsob, jak na herním plánu snadno vytvářet jejich kostrbaté verze, což je popsáno v následujících podčástech.

***Použití žetonů.*** Každé pětistopé pole oblasti účinku se stává kostkou nebo jiným žetonem, který umístíš na herní plán. Každý žeton je umístěn dovnitř pole, ne na průsečíky čar. Je-li oblast žetonu v poli, je toto pole zahrnuto do oblasti účinku. Je to tak jednoduché.

Diagramy 2.3 až 2.6 ukazují tuto metodu v akci pomocí kostek jako žetonů

***Kruhy.*** Tato metoda vše zobrazuje pomocí čtverců a kruhová oblast účinku se v ní stává čtvercovou, ať už je oblast koule, válec či okruh. Například poloměr 2 sáhy plamenného úderu, což je průměr 4 sáhy, je vyjádřen jako čtverec o straně 4 sáhy, jak je znázorněno na diagramu 2.3. Diagram 2.4 ukazuje oblast, v níž je úplný kryt.

***Kužely.*** Kužel je reprezentován řadami žetonů na herním plánu, které začínají u výchozího bodu kužele. V řadách spolu pole sousedí stranami nebo vrcholy, jak je znázorněno na diagramu 2.5. Počet řad kužele je určen jeho délkou v sázích. Například kužel 6 sáhů obsahuje 6 řad.

Zde je návod, jak tvořit řady. Začni tím, že na pole, které sousedí s výchozím bodem kužele, umístíš žeton. Pole může sousedit s výchozím bodem kolmo nebo šikmo. V každé další řadě umísti o jeden žeton víc než v té předchozí. Žetony dané řady umísti tak, aby každé z polí této řady sdílelo stranu s polem předchozí řady. Je-li kužel kolmo k výchozímu bodu, zbude ti umístit ještě jeden žeton; umísti ho na jeden z konců řady, kterou jsi právě vytvořil (můžeš si vybrat opačný konec, než je na diagramu 2.5). Takto umísťuj žetony, dokud nevytvoříš všechny řady kuželu.

***Dráhy.*** Dráha může začínat u svého zdroje a rozpínat se kolmo nebo šikmo, jak je znázorněno na diagramu 2.6.

## Tvorba střetnutí

Tato část uvádí nové pokyny pro tvorbu bojových střetnutí pro dobrodružství. Jsou alternativou k pravidlům v „Tvorbě střetnutí“ v 3. kapitole *Průvodce Pána jeskyně*. Tento přístup používá stejnou matematiku, která stojí za pravidly uvedenými v dané knize, ale trochu upravuje, jak je matematika prezentována, aby vytvořil flexibilnější systém.

Tento systém pro tvorbu střetnutí předpokládá, že jako PJ chceš mít jasnou představu o hrozbě, kterou představuje skupina nestvůr. Bude ti užitečný, pokud chceš ve svém dobrodružství klást důraz na boj, pokud chceš zajistit, aby nepřítel nebyl pro družinu postav příliš smrtící, a pokud chceš pochopit vztah mezi úrovní postavy a nebezpečností nestvůry.

Tvorba střetnutí s použitím těchto pokynů se odehrává v sérii kroků.

### 1. krok: Zhodnoť postavy

Chceš-li vytvořit střetnutí pomocí tohoto systému, nejprve se podívej na hráčské postavy. Pro určení čísel a nebezpečnosti tvorů, kterým postavy mohou čelit, aniž by pro ně byl boj příliš těžký nebo lehký, používá tento systém úrovně postav. I když je úroveň postavy důležitá, měl bys vzít na zřetel i maximální počet životů a opravy záchranných hodů postavy, stejně jako kolik zranění může způsobit jeden útok nejmocnější postavy. Úroveň postavy a nebezpečnost jsou dobré pro definování obtížnosti střetnutí, ale nejsou všespásné. Tyto dodatečné statistiky postav použiješ v kroku 4, když budeš vybírat nestvůry pro střetnutí.

### 2. krok: Zvol velikost střetnutí

Rozhodni, zda chceš vytvořit souboj, ve kterém se utká s postavami jeden tvor, nebo zda chceš použít několik nestvůr. Je-li to boj proti jedinému protivníkovi, nejlepším kandidátem na takového protivníka je někdo z legendárních tvorů, jenž je navržen tak, aby tuto potřebu splnil. Pokud souboj zahrnuje několik nestvůr, rozhodni se, kolik zhruba tvorů chceš použít, než budeš pokračovat 3. krokem.


### 3. krok: Stanov počty a nebezpečnosti

Proces tvorby bojů, jež zahrnují pouze jednu legendární nestvůru, je prostý. Tabulka Nebezpečnost samostatné nestvůry udává, jakou nebezpečnost (NB) použít pro legendárního tvora, který čelí družině čtyř až šesti postav a vytváří uspokojující, ale obtížný souboj. Například pro družinu pěti postav na 9. úrovni tvoří optimální střetnutí legendární tvor s NB 12.

Pro nebezpečnější souboj nechť se s postavami utká legendární tvor, jehož nebezpečnost je o 1 či 2 vyšší než optimální. Pro jednoduchý boj použij tvora, jehož nebezpečnost je o 3 či více nižší než nebezpečnost pro optimální střetnutí. Obsahuje-li tvé střetnutí několik nestvůr, je jeho vyvážení trochu pracnější. Podívej se do tabulek Několik nestvůr, jež jsou rozděleny podle rozsahů úrovní. Poskytují informace o tom, jak vyvážit střetnutí pro postavy na 1.–5. úrovni, 6.–10. úrovni, 11.–15. úrovni a 16.–20. úrovoni.

Nejprve je třeba vzít v potaz nebezpečnost každého tvora, kterému bude družina čelit. Následně pro tvorbu svého střetnutí najdi úroveň každé postavy v příslušné tabulce. Každá tabulka udává, čemu je jedna postava dané úrovně ekvivalentem z hlediska nebezpečnosti – hodnotě reprezentované poměrem, který porovnává počet postav vůči jedné nestvůře dle nebezpečnosti. První číslo v každém výrazu je počet postav dané úrovně. Druhé číslo udává, kolik nestvůr uvedené nebezpečnosti je ekvivalentem těchto postav.

Například při čtení řádku pro postavy na 1. úrovni z tabulky 1.–5. úrovně vidíme, že jedna postava na 1. úrovni je ekvivalentem dvou nestvůr s NB 1/8 nebo jedné nestvůry s NB 1/4. Tento poměr se u vyšších nebezpečností obrací, protože jedna nestvůra je mocnější než jedna postava na 1. úrovni. Jeden tvor s NB 1/2 je ekvivalentem tří postav na 1. úrovni, zatímco jeden protivník s NB 1 je ekvivalentem pěti.

Řekněme, že máš družinu čtyř postav na 3. úrovni. Při použití tabulky vidíš, že jeden nepřítel s NB 2 je vhodný pro celou družinu, ale tvor s NB 3 nejspíš připraví postavám horké chvilky.

Pomocí stejných pokynů můžeš kombinovat a dorovnávat nebezpečnosti, abys sestavil skupinu tvorů, která se postaví čtyřem postavám na 3. úrovni. Můžeš například vybrat jednoho tvora s NB 1. Ten má hodnotu dvou postav na 3. úrovni, takže ti zbývá přidělit nestvůry v hodnotě ostatních dvou postav. Můžeš ještě přidat dvě nestvůry s NB 1/4 odpovídající třetí postavě a jednu s NB 1/2 odpovídající poslední postavě. Celkově tedy bude mít tvé střetnutí jednoho tvora s NB 1, jednoho s NB 1/2 a dva s NB 1/4.

U družin, ve kterých jsou postavy na různých úrovních, máš dvě možnosti. Můžeš ji rozdělit na skupinky postav stejné úrovně a v rámci nich sestavit nestvůry a následně všechny tvory zkombinovat do jednoho střetnutí. Nebo můžeš určit průměrnou úroveň družiny a za účelem výběru vhodných nestvůr s každou postavou zacházet, jako by byla na této úrovni.

Výše uvedené pokyny jsou navrženy tak, aby vytvářely boj, který bude pro družinu výzvou, ale stále ho půjde vyhrát. Chceš-li vytvořit jednodušší střetnutí, které bude pro postavy výzvou, ale nebude hrozit jejich porážka, můžeš brát družinu, jako by byla zhruba o třetinu menší. Aby například družina pěti postav čelila jednoduchému střetnutí, udělej ho jako tvrdý boj pro tři postavy. Podobně pro tvorbu souboje, který je potenciálně smrtící, ale stále ještě ne jistojistě prohraný, ber družinu, jako by byla o polovinu větší. Družina čtyř postav čelící střetnutí navrženému pro šest postav by patřilo do této kategorie.

###### Nebezpečnost samostatné nestvůry

| Úroveň | ————— | Velikost družiny | ————— |
| --- | --- | --- | --- |
| **postav** | **6 postav** | **5 postav** | **4 postavy** |
| 1. | 2 | 2 | 1 |
| 2. | 4 | 3 | 2 |
| 3. | 5 | 4 | 3 |
| 4. | 6 | 5 | 4 |
| 5. | 9 | 8 | 7 |
| 6. | 10 | 9 | 8 |
| 7. | 11 | 10 | 9 |
| 8. | 12 | 11 | 10 |
| 9. | 13 | 12 | 11 |
| 10. | 14 | 13 | 12 |
| 11. | 15 | 14 | 13 |
| 12. | 17 | 16 | 15 |
| 13. | 18 | 17 | 16 |
| 14. | 19 | 18 | 17 |
| 15. | 20 | 19 | 18 |
| 16. | 21 | 20 | 19 |
| 17. | 22 | 21 | 20 |
| 18. | 22 | 21 | 20 |
| 19. | 23 | 22 | 21 |
| 20. | 24 | 23 | 22 |

###### Několik nestvůr: 1.–5. úroveň

| Úroveň | —— | —— | —— | —— | Nebezpečnost | —— | —— | —— | —— |
| --- | --- | --- | --- | --- | --- | --- | --- | --- | --- |
| **postav** | **1/8** | **1/4** | **1/2** | **1** | **2** | **3** | **4** | **5** | **6** |
| 1. | 1:2 | 1:1 | 3:1 | 5:1 | — | — | — | — | — |
| 2. | 1:3 | 1:2 | 1:1 | 3:1 | 6:1 | — | — | — | — |
| 3. | 1:5 | 1:2 | 1:1 | 2:1 | 4:1 | 6:1 | — | — | — |
| 4. | 1:8 | 1:4 | 1:2 | 1:1 | 2:1 | 4:1 | 6:1 | — | — |
| 5. | 1:12 | 1:8 | 1:4 | 1:2 | 1:1 | 2:1 | 3:1 | 5:1 | 6:1 |

###### Několik nestvůr: 6.–10. úroveň

| Úroveň | —— | —— | —— | —— | —— | —— | Nebezpečnost | —— | —— | —— | —— | —— | —— |
| --- | --- | --- | --- | --- | --- | --- | --- | --- | --- | --- | --- | --- | --- |
| **postav** | **1/8** | **1/4** | **1/2** | **1** | **2** | **3** | **4** | **5** | **6** | **7** | **8** | **9** | **10** |
| 6. | 1:12 | 1:9 | 1:5 | 1:2 | 1:1 | 2:1 | 2:1 | 4:1 | 5:1 | 6:1 | — | — | — |
| 7. | 1:12 | 1:12 | 1:6 | 1:3 | 1:1 | 1:1 | 2:1 | 3:1 | 4:1 | 5:1 | — | — | — |
| 8. | 1:12 | 1:12 | 1:7 | 1:4 | 1:2 | 1:1 | 2:1 | 3:1 | 3:1 | 4:1 | 6:1 | — | — |
| 9. | 1:12 | 1:12 | 1:8 | 1:4 | 1:2 | 1:1 | 1:1 | 2:1 | 3:1 | 4:1 | 5:1 | 6:1 | — |
| 10. | 1:12 | 1:12 | 1:10 | 1:5 | 1:2 | 1:1 | 1:1 | 2:1 | 2:1 | 3:1 | 4:1 | 5:1 | 6:1 |

###### Několik nestvůr: 11.–15. úroveň

| Úroveň | —— | —— | —— | —— | —— | —— | —— | Nebezpečnost | —— | —— | —— | —— | —— | —— | —— |
| --- | --- | --- | --- | --- | --- | --- | --- | --- | --- | --- | --- | --- | --- | --- | --- |
| **postav** | **1** | **2** | **3** | **4** | **5** | **6** | **7** | **8** | **9** | **10** | **11** | **12** | **13** | **14** | **15** |
| 11. | 1:6 | 1:3 | 1:2 | 1:1 | 2:1 | 2:1 | 2:1 | 3:1 | 4:1 | 5:1 | 6:1 | — | — | — | — |
| 12. | 1:8 | 1:3 | 1:2 | 1:1 | 1:1 | 2:1 | 2:1 | 3:1 | 3:1 | 4:1 | 5:1 | 6:1 | — | — | — |
| 13. | 1:9 | 1:4 | 1:2 | 1:2 | 1:1 | 1:1 | 2:1 | 2:1 | 3:1 | 3:1 | 4:1 | 5:1 | 6:1 | — | — |
| 14. | 1:10 | 1:4 | 1:3 | 1:2 | 1:1 | 1:1 | 2:1 | 2:1 | 3:1 | 3:1 | 4:1 | 4:1 | 5:1 | 6:1 | — |
| 15. | 1:12 | 1:5 | 1:3 | 1:2 | 1:1 | 1:1 | 1:1 | 2:1 | 2:1 | 3:1 | 3:1 | 4:1 | 5:1 | 5:1 | 6:1 |

###### Několik nestvůr: 16.–20. úroveň

| Úroveň | —— | —— | —— | —— | —— | —— | —— | —— | —— | Nebezpečnost | —— | —— | —— | —— | —— | —— | —— | —— | —— |
| --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- | --- |
| **postav** | **2** | **3** | **4** | **5** | **6** | **7** | **8** | **9** | **10** | **11** | **12** | **13** | **14** | **15** | **16** | **17** | **18** | **19** | **20** |
| 16. | 1:5 | 1:3 | 1:2 | 1:1 | 1:1 | 1:1 | 2:1 | 2:1 | 2:1 | 3:1 | 4:1 | 4:1 | 5:1 | 5:1 | 6:1 | — | — | — | — |
| 17. | 1:7 | 1:4 | 1:3 | 1:2 | 1:1 | 1:1 | 1:1 | 2:1 | 2:1 | 2:1 | 3:1 | 3:1 | 4:1 | 4:1 | 5:1 | 6:1 | — | — | — |
| 18. | 1:7 | 1:5 | 1:3 | 1:2 | 1:1 | 1:1 | 1:1 | 2:1 | 2:1 | 2:1 | 3:1 | 3:1 | 4:1 | 4:1 | 5:1 | 6:1 | 6:1 | — | — |
| 19. | 1:8 | 1:5 | 1:3 | 1:2 | 1:2 | 1:1 | 1:1 | 1:1 | 2:1 | 2:1 | 2:1 | 3:1 | 3:1 | 4:1 | 4:1 | 5:1 | 6:1 | 6:1 | — |
| 20. | 1:9 | 1:6 | 1:4 | 1:2 | 1:2 | 1:1 | 1:1 | 1:1 | 1:1 | 2:1 | 2:1 | 2:1 | 3:1 | 3:1 | 4:1 | 4:1 | 5:1 | 5:1 | 6:1 |

#### Slabé nestvůry a postavy na vysoké úrovni

Abychom ušetřili místo v tabulkách a udrželi je jednoduché, některé z nižších nebezpečností chybí v tabulkách vyšších úrovní. U nízkých nebezpečností nenacházejících se v tabulce předpokládej poměr 1:12, což značí, že dvanáct tvorů těchto nebezpečností je ekvivalentních jedné postavě konkrétní úrovně.

### 4. krok: Vyber nestvůry

Po použití tabulek z předchozího kroku, v němž jsi určil nebezpečnosti nestvůr ve střetnutí, jsi připraven vybrat jednotlivé nestvůry. Tento proces je spíš umění než věda.

Kromě posuzování nestvůr podle nebezpečnosti je důležité se podívat, jak si určité nestvůry mohou vést proti vaší družině. Užitečnými ukazateli jsou životy, útoky i záchranné hody. Porovnej zranění, které nestvůra může způsobit, s maximem životů každé postavy. Vyvaruj se nestvůry, která by byla schopna skolit postavu jediným útokem, ledaže bys vytvářel boj, který má být obzvláště smrtící.

Stejným způsobem porovnej životy nestvůr se zraněním, které mohou způsobit nejsilnější postavy družiny a opět hledej cíle, které by šlo zabít jedním úderem. Výrazné snížení počtu nepřátel v prvních kolech boje může způsobit, že se střetnutí stane příliš lehké.

Podobně se podívej na to, zda nejvíc smrtící schopnosti nestvůr nevyžadují záchranné hody, v nichž je většina členů družiny slabá, a porovnej útočné schopnosti postav se záchrannými hody nestvůr.

Pokud z tvorů s požadovanou nebezpečností nemáš na výběr žádného, který by se hodil ke statistikám hráčských postav, neboj se vrátit k 3. kroku. Změnou nebezpečnosti cílů a úpravou počtu tvorů ve střetnutí můžeš dojít k odlišným možnostem pro tvorbu střetnutí.

<Card>

Řídit mnoho poskoků je těžké.

Nakonec se zblázníš a polovinu z nich sníš. 

Je jednodušší každého z nich po očku sledovat.

Takže vydrž s deseti, maximálně jedenácti.

</Card>

### 5. krok: Dodej tomu šťávu

Události, které se odehrávají v průběhu střetnutí, jsou mnohem různorodější než jen máchání zbraněmi a sesílání kouzel. Nejzajímavější konfrontace berou v úvahu i osobnost či chování nestvůr. Mohou stanovit, zda s nimi lze komunikovat nebo zda všechny jednají ve shodě. K dalším možným faktorům patří povaha fyzického prostředí, například zda obsahuje překážky či jiné rysy, jež mohou hrát roli, a neustálou možnost, že se stane něco nečekaného.

Pokud už máš nápady, jak těmito způsoby okořenit své střetnutí, tak směle do toho a dokonči svůj výtvor. V opačném případě si prohlédni následující části, kde najdeš několik základních pokynů, jak suchým herním mechanismům bojedodat šťávu.

#### Osobnost nestvůry

Chceš-li se zabývat otázkou osobnosti nestvůry, můžeš použít tabulky v 4. kapitole *Průvodce Pána jeskyně* či níže uvedenou tabulku Osobnost nestvůry, nebo si jednoduše udělat pár poznámek na základě tvorova popisu v *Bestiáři*. Během souboje je můžeš použít k vylíčení, jak si představuješ nestvůry a jejich akce. Pro jednoduchost můžeš celé skupině nestvůr přiřadit stejné osobnostní rysy. Jedna tlupa loupežníků například může být nezřízenou chátrou chvastounů, zatímco členové jiné tlupy jsou vždy krajně podráždění a připraveníutéct při první známce nebezpečí.

###### Osobnost nestvůry

| k8 | Osobnost |
| --- | --- |
| 1 | Zbabělá; chce se vzdát |
| 2 | Chamtivá; chce poklad |
| 3 | Chvastoun; vykazuje statečnost, ale utíká z nebezpečí |
| 4 | Fanatik; připravena zemřít v boji |
| 5 | Chátra; chabě trénovaná a snadno se vyleká |
| 6 | Statečná; stojí si na svém |
| 7 | Šprýmař; posmívá se nepřátelům |
| 8 | Surovec; odmítá věřit tomu, že může prohrát |

#### Vztahy nestvůry

Existují mezi nestvůrami ve střetnutí rivality, nenávisti nebo náklonnosti? Pokud ano, můžeš těmito vztahy prodchnout chování nestvůr v průběhu boje.

###### Vztahy nestvůry

| k6 | Vztah |
| --- | --- |
| 1 | Má rivala; chce, aby jeden náhodný spojenec trpěl |
| 2 | Je zneužíván; drží se zpátky, při první příležitosti zradí |
| 3 | Je zbožňován; spojenci za něj položí život |
| 4 | Je vyvrhelem skupiny; jeho spojenci ho ignorují |
| 5 | Je vyvrhelem ze svého rozhodnutí; stará se jen o sebe |
| 6 | Je vnímán jako tyran; jeho spojenci chtějí vidět jeho porážku |

#### Terén a pasti

Několik prvků, jež mohou udělat z bojiště něco víc než jen velkou plochou zem, mají výrazný vliv to, jak dodat střetnutí šťávu. Zvaž, jestli neuspořádat střetnutí v oblasti, která by poskytovala výzvy, i když se tam boj původně odehrávat neměl. Jaká potenciální nebezpečí či jiné rysy mohou upoutat pozornost postav, a to buď před nebo během boje? Předně, proč v této oblasti číhají nestvůry – nabízí například dobré úkryty?

Chceš-li do oblasti střetnutí náhodně přidat podrobnosti, podívej se do tabulek v dodatku A v *Průvodci Pána jeskyně*, kde můžeš určit rysy místnosti či oblasti, potenciální nástrahy, překážky, pasti a další.

#### Náhodné události

Pomysli, co by se v oblasti střetnutí mohlo stát, pokud by tam postavy nepřišly. Slouží stráže na směny? Jaké jiné postavy nebo nestvůry mohou přijít? Schází se tvorové na jídlo či klábosení? Vyskytují se občas v této oblasti nějaké přírodní jevy — jako silný vítr, otřesy půdy nebo dešťové přeháňky? Náhodné události mohou dodat zábavný prvek neočekávaného střetnutí. Když už si myslíš, že výsledek boje je evidentní, nepředvídatelná událost může učinit věci působivějšími.

Mnoho tabulek v *Průvodci Pána jeskyně* ti může vnuknout náhodné události. Tabulky používané pro místo střetnutí, divné lokality a počasí v divočině v 5. kapitole oné knihy jsou dobrým výchozím bodem pro střetnutí pod širým nebem. Tabulky v dodatku A mohou být užitečné pro vnitřní i venkovní střetnutí — zejména tabulky pro překážky, pasti a triky. Nakonec se pro inspiraci podívej na tabulky náhodných střetnutí v další části této knihy.

### Rychlé bitky

Výše uvedené pokyny předpokládají, že máš zájem o vyváženost svých bojových střetnutí a máš dostatek času na jejich přípravu. Nemáš-li moc času nebo pokud chceš jednodušší, ale méně přesné pokyny, níže uvedená tabulka Rychlé bitky nabízí alternativu.

Tato tabulka ti poskytuje způsob, jak postavu na určité úrovni srovnat jistým množstvím nestvůr. V tabulce jsou uvedeny nebezpečnosti, které mají být použity pro jednu, dvě a čtyři nestvůry za každou postavu na dané úrovni. Například při pohledu do tabulky na položky pro 3. úroveň můžeš vidět, že nestvůra s NB 1/2 je ekvivalentem s jednou postavou na 3. úrovni, stejně jako dvě nestvůry s NB 1/4 a čtyřmi sNB 1/8.

###### Rychlé bitky

| Úroveň postavy | 1 nestvůra | 2 nestvůry | 4 nestvůry |
| --- | --- | --- | --- |
| 1. | 1/4 | 1/8 | — |
| 2. | 1/2 | 1/4 | — |
| 3. | 1/2 | 1/4 | 1/8 |
| 4. | 1 | 1/2 | 1/4 |
| 5. | 2 | 1 | 1/2 |
| 6. | 2 | 1 | 1/2 |
| 7. | 3 | 1 | 1/2 |
| 8. | 3 | 2 | 1 |
| 9. | 4 | 2 | 1 |
| 10. | 4 | 2 | 1 |
| 11. | 4 | 3 | 2 |
| 12. | 5 | 3 | 2 |
| 13. | 6 | 4 | 2 |
| 14. | 6 | 4 | 2 |
| 15. | 7 | 4 | 3 |
| 16. | 7 | 4 | 3 |
| 17. | 8 | 5 | 3 |
| 18. | 8 | 5 | 3 |
| 19. | 9 | 6 | 4 |
| 20. | 10 | 6 | 4 |

## Náhodná střetnutí: Svět možností

Třetí kapitola *Průvodce Pána jeskyně* poskytuje návod na používání náhodných střetnutí ve hře. Tato část vychází z oněch pokynů a nabízí řadu tabulek náhodných setkání, které můžeš použít, když určíš, že dojde k náhodnému setkání.

Za použití seznamů nestvůr v příloze B *Průvodce Pána jeskyně* jsme sestavili soubor tabulek pro každou kategorii prostředí: arktidu, bažinu, hory, hvozd (les), kopce, město, pláně, pobřeží, pod vodou, poušť a Temné říše. V každé kategorii jsou k dispozici samostatné tabulky pro každý ze čtyř stupňů hry: 1.—4. úroveň, 5.—10. úroveň, 11.—16. úroveň a 17.—20. úroveň.

Přestože tyto tabulky můžeš použít tak, jak jsou, rada z *Průvodce Pána jeskyně* stále platí: přizpůsobení takovýchto tabulek může posílit téma a příchuť tvého tažení. Doporučujeme ti přizpůsobit tento materiál, aby ti padl na míru.

Tučné názvy v tabulkách odkazují na bloky statistik v *Bestiáři*.

### Boj, nebo boj, nebo … ?

Každý z výsledků v těchto tabulkách představuje určitý druh výzvy nebo potenciální výzvy.

Pokud necháš promluvit kostky a výsledkem je velké množství nestvůr, vygenerované střetnutí může být pro postavy v jejich současné situaci příliš obtížné či nebezpečné. Když spatří v dálce nestvůry, možná budou chtít utéct, aby se vyhnuli kontaktu, nebo se nebudou chtít přiblížit.

Samozřejmě máš také možnost upravit čísla, ale je důležité si uvědomit, že ne každé střetnutí, které zahrnuje nestvůru, musí vést k boji. Střetnutí může být ve skutečnosti předehrou k souboji, vyjednávání nebo nějaké jiné interakci. Co se bude dít dál, závisí na tom, o co se postavy pokusí, nebo o čem rozhodneš, že se má stát.

Tabulky obsahují i položky, kterým *Průvodce Pána jeskyně* říká „náhodná střetnutí méně nestvůrné povahy“. Mnohé z těchto výsledků přímo volají po přizpůsobení nebo podrobnějším rozpracování, což ti dává příležitost je spojit do příběhu tvého tažení. A během toho podnikneš krok k vytvoření své vlastní personalizované tabulky střetnutí. Tak pokračuj dál!

###### Střetnutí v arktidě (1.–4. úroveň)

| k% | Střetnutí |
| --- | --- |
| 1 | 1 **obří sova** |
| 2–5 | 1k6 + 3 **koboldů** |
| 6–8 | 1k4 + 3 traperů (**prostých obyvatel**) |
| 9–10 | 1 **sova** |
| 11–12 | 2k4 **krvostřábů** |
| 13–17 | 2k6 **loupežník**ů |
| 18–20 | 1k3 **okřídlených koboldů** s 1k6 **koboldy** |
| 21–25 | Ožraná mršina mamuta, z níž se ještě dají vyčinit zásoby jídla na 1k4 týdnů |
| 26–29 | 2k8 lovců (**kmenových válečníků**) |
| 30–35 | 1 **polozlobr** |
| 36–40 | Stopy ve sněhu v řadě za sebou, které náhle končí |
| 41–45 | 1k3 **ledových mefitů** |
| 46–50 | 1 **hnědý medvěd** |
| 51–53 | 1k6 + 1 **orků** |
| 54–55 | 1 **lední medvěd** |
| 56–57 | 1k6 **zvědů** |
| 58–60 | 1 **šavlozubý tygr** |
| 61–65 | Zamrzlý rybník s rozeklanou dírou v ledu, která vypadá, že vznikla nedávno |
| 66–68 | 1 **berserkr** |
| 69–70 | 1 **zlobr** |
| 71–72 | 1 **gryf** |
| 73–75 | 1 **druid** |
| 76–80 | 3k4 utečenců (**prostých obyvatel**) prchajícími před orky |
| 81 | 1k3 **veteránů** |
| 82 | 1k4 **orogů** |
| 83 | 2 **hnědí medvědi** |
| 84 | 1 **orčí Grúmšovo oko** s 2k8 **orky** |
| 85 | 1k3 **sněžných vlků** |
| 86–87 | 1k4 **yettiů** |
| 88 | 1 **polozlobr** |
| 89 | 1k3 **mantikor** |
| 90 | 1 **vůdce loupežníků** s 2k6 **loupežníky** |
| 91 | 1 **mstitel** |
| 92–93 | 1 **troll** |
| 94–95 | 1 **medvědodlak** |
| 96–97 | 1 **mladý remoráz** |
| 98 | 1 **mamut** |
| 99 | 1 **mladý bílý drak** |
| 100 | 1 **mrazivý obr** |

###### Střetnutí v arktidě (5.–10. úroveň)

| k% | Střetnutí |
| --- | --- |
| 1–5 | 2 **šavlozubí tygři** |
| 6–7 | 1k4 **polozlobrů** |
| 8–10 | 1k3 + 1 **hnědých medvědů** |
| 11–15 | 1k3 **ledních medvědů** |
| 16–20 | 2k4 **berserkrů** |
| 21–25 | Půlorčí **druidka** pečující o zraněného **ledního medvěda**. Pokud postavy druidce pomohou, věnuje jim flakónek protijedu. |
| 26–30 | 2k8 **zvědů** |
| 31–35 | 2k4 **ledových mefitů** |
| 36–40 | 2k6 + 1 **zombií** na palubě galeony uvízlé v ledu. Prohledání lodi vynese zásoby jídla na 2k20 dní. |
| 41–45 | 1 **mantikora** |
| 46–50 | 2k6 + 3 **orků** |
| 51–53 | 1k6 + 2 **zlobrů** |
| 54–55 | 2k4 **gryfů** |
| 56–57 | 2k4 **veteránů** |
| 58–60 | 1 **vůdce loupežníků** s 1 **druidem**, 1k3 **berserkry** a 2k10 + 5 **loupežníky** |
| 61–65 | 1k4 hodin extrémní zimy (viz 5. kapitola *Průvodce Pána jeskyně*) |
| 66–68 | 1 **mladý remoráz** |
| 69–72 | 1 **orčí Grúmšovo oko** s 1k6 **orogy** a 2k8 + 6 **orky** |
| 73–75 | 1 **mstitel** |
| 76–80 | Vytí, které se rozléhá 1k3 minut |
| 81–82 | 1k3 **mamutů** |
| 83–84 | 1 **mladý bílý drak** |
| 85–86 | 2k4 **sněžných vlků** |
| 87–88 | 1k6 + 2 **yettiů** |
| 89–90 | 1k2 **mrazivých obrů** |
| 91–92 | 1k3 **medvědodlaků** |
| 93–94 | 1k4 **trollů** |
| 95–96 | 1 **odporný yetti** |
| 97–98 | 1 **remoráz** |
| 99 | 1 **noh** |
| 100 | 2k4 **mladých remorázů** |

###### Střetnutí v arktidě (11.–16. úroveň)

| k% | Střetnutí |
| --- | --- |
| 1 | 1 **odporný yetti** |
| 2–4 | 1k6 **mstitelů** |
| 5–10 | 1k4 + 1 **medvědodlaků** |
| 11–20 | 1k3 **mladých bílých draků** |
| 21–25 | Vánice, která po dobu 1k6 hodin snižuje viditelnost na 1 sáh |
| 26–35 | 1 **noh** |
| 36–40 | Stádlo 3k20 + 60 sobů (**jelenů**) putující sněhem |
| 41–50 | 1k4 **mamutů** |
| 51–60 | 1k8 + 1 **trollů** |
| 61–65 | Míli široké zamrzlé jezero, ve kterém jdou vidět zachovalé mrtvoly podivných tvorů |
| 66–75 | 2k4 **mladých remorázů** |
| 76–80 | Zřícenina ledového hradu plná zmrzlých těl humanoidů s modrou pokožkou |
| 81–90 | 1 **dospělý bílý drak** |
| 91–96 | 1k8 + 1 **mrazivých obrů** |
| 97–99 | 1k4 **remorázů** |
| 100 | 1 **prastarý bílý drak** |

###### Střetnutí v arktidě (17.–20. úroveň)

| k% | Střetnutí |
| --- | --- |
| 1–2 | 2k10 **mstitelů** |
| 3–4 | 2k8 **trollů** |
| 5–6 | 2k10 **medvědodlaků** |
| 7–8 | 1 **mrazivý obr** |
| 9–10 | 2k4 **mladých remorázů** |
| 11–20 | 1k4 **mrazivých obrů** |
| 21–25 | Na zemi je kruhová skvrna černého ledu. Vzduch kolem skvrny je teplejší než v okolí a postavy, které led prozkoumají, zjistí, že uvnitř jsou zamrzlé strojní součástky. |
| 26–35 | 1 **prastarý bílý drak** |
| 36–40 | Dobrodruh zamrzlý 6 stop pod ledem; je 50% šance, že mrtvola má vzácný kouzelný předmět dle volby PJ |
| 41–50 | 1k3 **odporných yettiů** |
| 51–60 | 1k4 **remorázů** |
| 61–65 | 100 sáhů vysoká a 60 sáhů tlustá ledová zeď, která se táhne 1k4 mil |
| 66–75 | 1k4 **nohů** |
| 76–80 | Do úbočí hory vytesaná podobizna přísné ženy s dlouhými, rozpuštěnými vlasy |
| 81–90 | 1k10 **mrazivých obrů** s 2k4 **ledními medvědy** |
| 91–96 | 1k3 **dospělých bílých draků** |
| 97–99 | 2k4 **odporných yettiů** |
| 100 | 1 **prastarý bílý drak** s 1k3 **mladými bílými draky** |

<Card>

K bláznivým věcem dochází co chvíle. Nikdy nevíte,

na co narazíte hned za rohem nebo za těmi

dveřmi či dole v jámě, kam jsem naházel všechny

ty trpaslíky. Možná tam stále jsou. Trpaslíci mají

tuhý kořínek. Odskakují. Někdy.

</Card>

###### Střetnutí v bažině (1.–4. úroveň)

| k% | Střetnutí |
| --- | --- |
| 1 | 1k4 **jedovatých hadů** |
| 2–5 | 3k6 **krys** |
| 6–10 | 2k8 **krkavců** |
| 11–12 | 3k6 **obřích krys** |
| 13 | 1k10 + 5 **kmenových válečníků** |
| 14–15 | 1k8 + 1 **obřích ještěrek** |
| 16–17 | 1 **krokodýl** |
| 18–19 | 1 **roj hmyzu** |
| 20 | 1 **obří pavouk** |
| 21–22 | 1k4 + 1 bahenních chýší částečně zatopených v kalné vodě |
| 23–25 | 2k8 + 1 **koboldů** |
| 26 | 2k4 **bahenních mefitů** |
| 27–29 | 1k6 + 2 **obřích jedovatých hadů** |
| 30 | 2k4 **okřídlených koboldů** |
| 31–32 | 1 **zvěd** |
| 33–34 | V trávě zapletená mrtvola dobrodruha. Při prohledání těla družina najde průzkumnický balíček a možná (50% šance) i náhodný běžný kouzelný předmět. |
| 35–38 | 1 **obří ropucha** |
| 39–41 | 1k6 + 2 **hadů škrtičů** |
| 42–44 | 2k4 **obřích ropuch** |
| 45 | 1k8 + 1 **hejn krys**, nebo 1k6 + 2 **hejn krkavců** |
| 46–48 | 2k10 **strig** |
| 49–52 | 2k6 + 3 **ropušáků** |
| 53–54 | 1k8 + 1 **orků** |
| 55–56 | 1k4 **čistokrevných yuan-tiů** |
| 57 | 1 **druid** |
| 58–59 | 1 **proklatý yuan-ti** |
| 60–62 | 1 **obří had škrtič** |
| 63–64 | Vřískot, který trvá 1k4 minut |
| 65–67 | 2k4 **ještěrců** |
| 68–69 | 1k4 **ghúlů** |
| 70–71 | 1 **bludička** |
| 72 | 1 **fext** |
| 73 | 1 **ghast** |
| 74–75 | 1 **hejno jedovatých hadů** |
| 76–77 | Braktické vody, z nichž stoupá nepříjemný zápach |
| 78–80 | 1k4 + 2 **zlobrů** |
| 81–83 | 1 **tlející valivec** |
| 84–86 | 1 **ještěrecký šaman s 1k6 obřími ještěrkami a 2k10 ještěrci** |
| 87 | 1 **troll** |
| 88–89 | 1k4 **zelených ježibab** |
| 90–91 | 1 **mstitel** |
| 92–93 | 1 **obří krokodýl** |
| 94–95 | 1 **orčí Grúmšovo oko** s 1k3 **orogy** a 2k6 + 3 **orky** |
| 96–97 | 1 **mladý černý drak** |
| 98 | 1 **ohavný yuan-ti** |
| 99 | 1k4 **vodních elementálů** |
| 100 | 1 **hydra** |

###### Střetnutí v bažině (5.–10. úroveň)

| k% | Střetnutí |
| --- | --- |
| 1 | 1 **zelená ježibaba** |
| 2–3 | 2k4 **obřích ještěrek**, nebo 2k4 **obřích jedovatých hadů** |
| 4–5 | 2k8 **okřídlených koboldů |
| 6–7 | 1k10+1 **ropušáků** s 1k8 + 1 **obřími žábami** |
| 8–9 | 1 **druid** |
| 10 | 1k8 + 1 **rojů hmyzu** |
| 11–13 | 1k12 **ghúlů** |
| 14–16 | 2k8 **zvědů** |
| 17–19 | 2k10 **orků** |
| 20–22 | 2k4 **obřích pavouků** |
| 23–24 | Zkažená voda, jež tvory, kteří jí projdou, vystavuje riziku, že dostanou zánět spojivek (viz „Nemoci“ v 8. kapitole *Průvodce Pána jeskyně*) |
| 25–27 | 1k6 + 2 **obřích ropuch** |
| 28–30 | 3k6 **ještěrců** |
| 31–33 | 1k8 + 1 **čistokrevných yuan-tiů** |
| 34–36 | 1k4 + 1 **hejno jedovatých hadů** |
| 37–38 | Ve vodě plave nafouklá humanoidní mrtvola obličejem dolů |
| 39–41 | 1 **tlející valivec** |
| 42–44 | 1k4 + 1 **bludiček** |
| 45–47 | 2k6 **krokodýlů** |
| 48–50 | 1k4 + 1 **obřích hadů škrtičů** |
| 51–54 | 1 **ještěrecký šaman** s 1k3 **hejny jedovatých hadů** a 1k8 + 2 **ještěrci** |
| 55–58 | 1k8 + 1 **zlobrů** |
| 59–62 | 2k4 **ghastů** |
| 63–65 | V bahně částečně zatopený oltář, zasvěcený bohu, který je zčásti člověk a zčásti žába |
| 66–69 | 1 **obří krokodýl** |
| 70–73 | 1 **tlející valivec** |
| 74–77 | 1 **orčí Grúmšovo oko** s 1k3 **orogy** a 2k10 + 5 **orky** |
| 78–80 | Přívalový déšť, který trvá 1k6 minut a zhasíná všechny nechráněné plameny do 1 míle |
| 81–82 | 1 **mladý černý drak** |
| 83–84 | 1k4 **zelených ježibab** s 1k6 + 1 **zlobry** |
| 85–86 | 1 **ohavný yuan-ti** |
| 87–88 | 1k4 + 1 **fextů** |
| 89–90 | 1k6 + 1 **proklatých yuan-tiů** |
| 91–93 | 1k4 + 1 **trollů** |
| 94–96 | 1k10 **mstitelů** |
| 97–99 | 1k8 + 1 **vodních elementálů** |
| 100 | 1k3 hyder |

###### Střetnutí v bažině (11.–20. úroveň)

| k% | Střetnutí |
| --- | --- |
| 1–10 | 1k4 **obřích krokodýlů** |
| 11–15 | 1k3 **ohavných yuan-tiů** |
| 16–20 | 1k6 + 1 **zelených ježibab** |
| 21–25 | Velký, rozložitý strom, na kterém visí 2k6 oběšených rytířů v plné zbroji |
| 26–30 | 2k4 **fextů** |
| 31–35 | 1k8 + 1 p**roklatých yuan-tiů** |
| 36–40 | Mlha valící se krajem, která po dobu 1k4 hodin činí oblast v okruhu 1k3 mil hustě zahalenou |
| 41–45 | 1k4 **mstitelů** |
| 46–50 | 1k6 **tlejících valivců** |
| 51–55 | 1k10 **vodních elementálů** |
| 56–60 | 1k4 **mladých černých draků** |
| 61–65 | Děsivá socha s netopýří hlavou téměř zcela zarostlá révou |
| 66–70 | 1k8 + 2 **trollů** |
| 71–75 | 1k3 **hyder** |
| 76–80 | Zvuk bubnů bijících několik mil daleko |
| 81–96 | 1 **dospělý černý drak** |
| 97–100 | 1 **prastarý černý drak** |

###### Střetnutí v horách (1.–4. úroveň)

| k% | Střetnutí |
| --- | --- |
| 1–2 | 1 **orel** |
| 3–5 | 1k3 **hejn netopýrů** |
| 6–8 | 1k6 **koz** |
| 9–11 | 1k10 + 5 **kmenových válečníků** |
| 12–14 | 1k6 + 3 **pteranodonů** |
| 15–17 | 1k8 + 1 **okřídlených koboldů** |
| 18–20 | 1 **lev** |
| 21–24 | Schody vytesané do úbočí hory, které stoupají 3k4 + 8 sáhů, než náhle končí |
| 25–27 | 2k10 **strig** |
| 28–30 | 2k4 **árakoker** |
| 31–33 | 2k6 trpasličích válečníků (**stráží**) s 1k6 **mulami** táhnoucími železnou rudu |
| 34–36 | 1 **obří orel** |
| 37–38 | Malá svatyně na skalním výchozu zasvěcená zákonně neutrálnímu bohu |
| 39–41 | 2k8 + 1 **krvostřábů** |
| 42–44 | 1 **obří koza** |
| 45–47 | 3k4 **koboldů** |
| 48–50 | 1 **půlork** |
| 51–53 | 1 **berserkr** |
| 54–55 | 1 **orog** |
| 56 | 1 **pekelný ohař** |
| 57 | 1 **druid** |
| 58–59 | 1 **peryton** |
| 60–61 | 1k2 **hipogryfů** |
| 62 | 1 **mantikora** |
| 63–64 | 1k6 + 2 **zvědů** |
| 65–67 | Obrovské stopy obra směřující na vrcholky hor |
| 68–73 | 2k4 **orků** |
| 74–75 | 1 **obří los** |
| 76–77 | 1 **veterán** |
| 78–79 | 1 **orčí Grúmšovo oko** |
| 80 | 14k **harpyjí** |
| 81 | 1 **zlobr** |
| 82 | 1 **gryf** |
| 83 | 1 **bazilišek** |
| 84–85 | 1 **šavlozubý tygr** |
| 86–90 | Třpytivý proud vody vytékající ze štěrbiny |
| 91 | 1k2 **etinů** |
| 92 | 1 **kyklop** |
| 93 | 1 **troll** |
| 94 | 1 **galeb duhr** |
| 95 | 1 **vzdušný elementál** |
| 96 | 1 **bulta** |
| 97 | 1 **chiméra** |
| 98 | 1 **vyverna** |
| 99 | 1 **kamenný obr** |
| 100 | 1 **mrazivý obr** |

###### Střetnutí v horách (5.–10. úroveň)

| k% | Střetnutí |
| --- | --- |
| 1–2 | 2k8 + 1 **árakoker** |
| 3–4 | 1 **lev**, nebo 1 **šavlozubý tygr** |
| 5–6 | 1k8 + 1 **obřích koz** |
| 7–8 | 1k4 + 3 trpasličích průkopníků (**zvědů**) |
| 9–10 | 1k6 + 2 **orků** |
| 11–15 | 1k10 **obřích orlů** |
| 16–20 | 1k8 + 1 **hipogryfů** |
| 21–25 | 1k8 štěrbin, z nichž vychází pára, která nad každou z nich částečně zahaluje krychli o straně 4 sáhy |
| 26–30 | 1 **bazilišek** |
| 31–35 | 1k12 **polozlobrů** |
| 36–40 | Rokle přehrazená 20 sáhů vysokou zdí, která má ve středu průchod, v němž kdysi stávala brána |
| 41–45 | 1 **mantikora** |
| 46–50 | 2k4 **harpyjí** |
| 51–52 | 1 **galeb duhr** |
| 53–54 | 1 **bulta** |
| 55–56 | 1k10 **berserkrů** |
| 57–58 | 1k3 **pekelných ohařů** |
| 59–60 | 1k8 + 1 **veteránů** |
| 61–65 | Vzdálená hora, jejíž vrchol připomíná zub |
| 66–69 | 1k4 **etinů** |
| 70–73 | 1 **vyverna** |
| 74–75 | 1 **orčí Grúmšovo oko** s 1k6 **orogy** a 3k6 + 10 **orky** |
| 76–80 | Řada 1k10 + 40 kůlů s napíchnutými těly koboldů, trpaslíků, nebo orků. |
| 81–83 | 1 **ohnivý obr** |
| 84–85 | 1 **mladý stříbrný drak** |
| 86–87 | 1k4 **vzdušných elementálů** |
| 88–90 | 1k4 **trollů** |
| 91–92 | 1k3 + 1 **kyklopů** |
| 93–94 | 1k4 **chimér** |
| 95–96 | 1 **oblačný obr** |
| 97 | 1 **noh** |
| 98 | 1k4 **kamenných obrů** |
| 99 | 1 **mladý rudý drak** |
| 100 | 1k4 **mrazivých obrů** |

###### Střetnutí v horách (11.–16. úroveň)

| k% | Střetnutí |
| --- | --- |
| 1–2 | 1k8 + 1 **bazilišků** |
| 3–4 | 2k4 **pekelných ohařů** |
| 5–6 | 1k3 **chimér** |
| 7–8 | 1 **galeb duhr** |
| 9–10 | 2k6 **veteránů** |
| 11–15 | 1 **mladý stříbrný drak** |
| 16–20 | 2k4 **trollů** |
| 21–25 | 1 **rudý drak** plachtící na nebi nad nejvyššími vrcholy hor |
| 26–30 | 1k8 + 1 **mantikor** |
| 31–35 | 1k4 **kyklopů** |
| 36–40 | Husté sněžení trvající 1k6 hodin. |
| 41–45 | 1k10 **vzdušných elementálů** |
| 46–50 | 1k6 + 2 **bult** |
| 51–55 | 1k4 **kamenných obrů** |
| 56–60 | 1 **ohnivý obr** |
| 61–65 | 2 **kamenní obři** pár desítek sáhů daleko hrající baseball s balvanem |
| 66–70 | 1k8 + 1 **etinů** |
| 71–75 | 1k3 **mrazivých obrů** |
| 76–80 | Široká trhlina, jejíž dno je zahalené v mlze |
| 81–85 | 1k4 **oblačných obrů** |
| 86–90 | 1 **dospělý stříbrný drak** |
| 91–96 | 1 **dospělý rudý drak** |
| 97–98 | 1k4 **nohů** |
| 99 | 1 **prastarý stříbrný drak** |
| 100 | 1 **prastarý rudý drak** |

###### Střetnutí v horách (17.–20. úroveň)

| k% | Střetnutí |
| --- | --- |
| 1–5 | 1k10 **bult** |
| 6–10 | 1k8 + 1 **chimér** |
| 11–5 | 1 **dospělý stříbrný drak** |
| 16–20 | 1k8 + 1 **vyvern** |
| 21–25 | Obrovská loď sedící na vrcholu hory |
| 26–30 | 2k4 **galeb duhrů** |
| 31–35 | 1k4 **mrazivých obrů** |
| 36–40 | Zalesněné údolí, v němž přebývají tajemní, samotářští elfové, kteří mluví o svém pánovi obezřetně: šílený kouzelník, jenž žije v srdci údolí |
| 41–45 | 1k10 **vzdušných elementálů** |
| 46–50 | 1k6 + 3 **trollů** |
| 51–55 | 1 **dospělý rudý drak** |
| 56–60 | 1k4 **oblačných obrů** |
| 61–65 | Desítky sáhů vysoký vodopád vlévající se do průzračného jezírka |
| 66–70 | 1k3 **ohnivých obrů** |
| 71–75 | 2k4 **kamenných obrů** |
| 76–80 | Vojsko 100 trpaslíků (**veteránů**) strážících v horském průsmyku, které nepovolí průchod, dokud pocestný nezaplatí 100 zl (pěšky) nebo 200 zl (v sedle) |
| 81–85 | 1k4 **nohů** |
| 86–90 | 1k4 **mladých rudách draků** |
| 91–96 | 1 **prastarý stříbrný drak** |
| 97–100 | 1 **prastarý rudý drak** |

###### Střetnutí ve hvozdu (1.–4. úroveň)

| k% | Střetnutí |
| --- | --- |
| 1 | 1 **obří sova** |
| 2 | 1k4 **koček** |
| 3 | 2k4 dřevorubců (**prostých obyvatel**) |
| 4 | 1 **jezevec**, nebo 1k4 **jedovatých hadů** |
| 5 | 2k8 **paviánů** |
| 6 | 1k6 + 3 **hyen** |
| 7 | 1 **sova** |
| 8 | 1 **pseudodrak** |
| 9 | 1 **panter** |
| 10 | 1 **obří jedovatý had** |
| 11 | 1k6 + 2 **kanců** |
| 12 | 1k4 + 1 **obřích ještěrek** |
| 13 | 1 **lidoop**, nebo 1 **tygr** |
| 14 | 2k6 **kmenových válečníků** s 1k6 **mastify** |
| 15 | 1k6 + 2 **obřích netopýrů**, nebo 3k6 **letajících hadů** |
| 16 | 1 **zvěd**, nebo 2k4 **stráží** s 1k8 **mastify** |
| 17 | 1k8 + 1 **okřídlených koboldů** |
| 18 | 1k3 **hadů škrtičů** |
| 19 | 1k10 + 5 **obřích krys**, nebo 2k6 + 3 **obřích lasiček** |
| 20 | 1k4 + 1 **jehličnatých snětí** s 1k6 + 3 **větevních snětí** |
| 21–25 | Ztracené, plačící dítě. Pokud postavy zavedou dítě domů, rodiče je odmění 1k3 *léčivými lektvary*. |
| 26 | 1k8 + 1 **obřích žab** |
| 27 | 4k4 **koboldů** |
| 28 | 1k3 **černých medvědů** |
| 29 | 3k6 **strig** |
| 30 | 1 **satyr** |
| 31 | 2k4 **kenkuů** |
| 32 | 1k3 **révových snětí** s 1k12 **probuzenými keři** |
| 33 | 1k4 **hejn krkavců** |
| 34 | 1 **vílí dráček** (žlutý nebo mladší) |
| 35 | 1k4 + 2 **obřích jezevců** |
| 36–40 | Mladý dřevorubec (**zvěd**), který běží lesem, aby zachránil ztraceného přítele |
| 41 | 2k4 **mihotavých psů** |
| 42 | 1k8 + 1 **poletuch** |
| 43 | 1k6 + 2 **losů** |
| 44 | 1k4 **ještěrců**, nebo 3k6 **loupežníků** |
| 45 | 1k4 + 4 **vlků** |
| 46 | 2k4 **obřích slíďáků** |
| 47 | 1 **roj hmyzu**, nebo 2k8 **krvestřábů** |
| 48 | 1k6 + 2 **diblíků** |
| 49 | 1 **hnědý medvěd** |
| 50 | 1k4 + 3 **goblinů** |
| 51 | 1k3 **dryád** |
| 52 | 1 **probuzený strom** |
| 53 | 1 **fázový pavouk** |
| 54 | 1k6 **harpyjí** |
| 55 | 1 **pavoučnatec**, nebo 1k8 + 1 **orků** |
| 56 | 1 **gobliní vůdce** s 2k6 + 1 **gobliny** |
| 57 | 1 **ankheg** |
| 58 | 1 **obří had škrtič** |
| 59 | 1k4 **gobrů**, nebo 2k4 **skurutů** |
| 60 | 1 **pegas** |
| 61–65 | Potok chladné, čisté vody proudící mezi stromy |
| 66 | 1k4 **polozlobrů**, nebo 1 **zlobr** |
| 67 | 1 **vílí dráček** (zelený nebo starší) |
| 68 | 1 **vlkodlak**, nebo 1k8 + 1 **vrrků** |
| 69 | 1 **druid sklízející jmelí** |
| 70 | 1 **bludička** |
| 71 | 1k4 **lítých vlků**, nebo 1 **obří kanec** |
| 72 | 1k10 **obřích vos** |
| 73 | 1 **sovodvěd**, nebo 1 **obří los** |
| 74 | 2k6 **gnolů** |
| 75 | 1k6 **obřích ropuch** |
| 76–80 | Z větví visících 1k6 pavučinových kokonů, v nichž jsou vyschlé mršiny |
| 81 | 1 **kancodlak**, nebo 1k4 **obřích kanců** |
| 82 | 1k6 + 2 **obřích pavouků** |
| 83 | 1k4 **kentaurů**, nebo 1k4 **obřích losů** |
| 84 | 1 **orčí Grúmšovo oko** s 2k4 + 2 **orky** |
| 85 | 1 **gnolí Yeenoghuův tesák** |
| 86 | 1k4 **gryků** |
| 87 | 1 **vůdce loupežníků** s 2k6 + 3 **loupežníky** |
| 88 | 1k4 **krysodlaků** |
| 89 | 1 **kovatl** (ve dne), nebo 1 **lítice** (v noci) |
| 90 | 1 **vůdce gnolí smečky** s 1k4 **obřími hyenami** |
| 91 | 2k4 **berserkrů**, nebo 1k4 **veteránů** |
| 92 | 1 **ještěrecký šaman** s 1k3 **hejny jedovatých hadů** a 1k10 + 2 **ještěrců** |
| 93 | 1k4 **klamopardů** |
| 94 | 1k3 **zelených ježibab** |
| 95 | 1 **skurutí kapitán** s 2k6 **skuruty** a 1k4 **obřími kanci** |
| 96 | 1 **proklatý yuan-ti** s 1k6 + 1 **čistokrevnými yuan-tiy** |
| 97 | 1k3 **tygrodlaků |
| 98 | 1 **gorgon**, nebo 1 **jednorožec** |
| 99 | 1 **tlející valivec** |
| 100 | 1 **ohavný yuan-ti** |

###### Střetnutí ve hvozdu (5.–10. úroveň)

| k% | Střetnutí |
| --- | --- |
| 1 | 2k4 **révových snětí** |
| 2 | 2k6 **skurutů**, nebo 2k6 **orků** |
| 3 | 2k4 **lidoopů**, nebo 2k4 **satyrů** |
| 4 | 1k3 **bludiček** |
| 5 | 1k4 **hejn jedovatých hadů** |
| 6 | 1 **orčí Grúmšovo oko** s 1k3 **orogy** a 1k8 + 2 **orky** |
| 7 | 1k3 **hadů škrtičů**, nebo 1k4 **tygrů** |
| 8 | 1 **gobliní vůdce** s 3k6 **gobliny** |
| 9 | 1 **vílí dráček** (jakéhokoli věku) |
| 10 | 1 **hnědý medvěd** , nebo 1k6 + 2 **černých medvědů** |
| 11–13 | 1k4 **obřích kanců** |
| 14–15 | 1k8 + 1 **obřích pavouků** |
| 16–17 | 1 **ještěrecký šaman** s 2k4 **ještěrci** |
| 18 | 1k10 **obřích ropuch** |
| 19 | 1k4 **ankhegů** |
| 20 | 1k3 **probuzených stromů** (den), nebo 1 **lítice** (noc) |
| 21–25 | Malá chatrč ukrytá hluboko v lese. Je prázdná kromě velké litinové pece. |
| 26 | 1 **kovatl** |
| 27–28 | 1k4 **zlobrů**, nebo 1k6 + 2 **polozlobrů** |
| 29–30 | 1 **vůdce gnolí smečky** s 1k4 + 1 **obřími hyenami** |
| 31–32 | 1k6 **krysodlaků** |
| 33 | 1k4 **gryků** |
| 34 | 1k8 + 1 **čistokrevných yuan-tiů** |
| 35 | 1k6 **pegasů** |
| 36–40 | Starý kamenný klenutý průchod zjevně elfské konstrukce. Každý postava, která pod ním projde, má na 1 hodinu výhodu k hodům na ověření Moudrosti (Vnímání). |
| 41–42 | 1k6 + 2 **dryád** |
| 43 | 1k4 **obřích losů** |
| 44 | 1k8 + 1 **harpyjí** |
| 45–46 | 1 **vůdce loupežníků** s 1 **druidem** a 1k6 + 5 **loupežníky** |
| 47–48 | 2k4 **lítých vlků** |
| 49–50 | 2k4 **gobrů** |
| 51–52 | 2k4 **kentaurů** |
| 53–54 | 3k10 **mihotavých psů** |
| 55–56 | 1k4 **sovodvědů** |
| 57–58 | 1k8 + 1 **berserkrů** |
| 59–60 | 1k3 **zelené ježibaby** |
| 61–65 | Křišťálově čistá studánka s 1k6 spícími zvířaty okolo. |
| 66–67 | 1k4 **vlkodlaků** |
| 68–69 | 1 **medvědodlak** |
| 70–71 | 1k8 + 1 **pavoučnatců** |
| 72–73 | 2k4 **losů** |
| 74–75 | 1k4 **veteránů** |
| 76–80 | Starobylý strom se scvrklou tváří vyřezanou do kmene. |
| 81 | 1k4 **kancodlaků** |
| 82 | 2k4 **klamopardů** |
| 83 | 1k4 **tlejících valivců** |
| 84 | 1 **skurutí kapitán** s 3k10 **skuruty** a 4k12 **gobliny** |
| 85 | 1 **ohavný yuan-ti** |
| 86 | 1k8 + 1 **fázových pavouků** |
| 87 | 1k4 **trollů** |
| 88 | 2k4 **proklatých yuan-tiů** |
| 89 | 1 **ón** |
| 90 | 1k4 **jednorožců** |
| 91 | 1k6 + 2 **tygrodlaků** |
| 92 | 1 **mladý zelený drak** |
| 93 | 1k4 **gorgonů** |
| 94 | 1k6 + 2 **gnolích Yeenoghuových tesáků** |
| 95 | 1 **ent** |
| 96 | 1k4 **mstitelů** |
| 97 | 1 **alfagryk** s 1k6 + 1 **gryky** |
| 98 | 1k4 **obřích lidoopů** |
| 99 | 1 **strážná nága** |
| 100 | 1 **dospělý zlatý drak** |

###### Střetnutí ve hvozdu (11.–16. úroveň)

| k% | Střetnutí |
| --- | --- |
| 1–3 | 1 **kancodlak** |
| 4–5 | 1k4 **druidů** provádějících obřad za mrtvé (jen ve dne), nebo 1k4 **lític** (jen v noci) |
| 6–7 | 1k3 **kovatlů |
| 8–10 | 1k3 **gnolích Yeenoghuových tesáků** s 2k6 + 3 **gnoly** |
| 11–15 | 2k4 **klamopardů** |
| 16–20 | 1k6 + 2 **veteránů** |
| 21–25 | Čistá studánka s klidnou hladinou. Na dně se lesknou zlaťáky, ale když je někdo ze studánky vyndá, hned zmizí. |
| 26–30 | 1k4 + 1 **zelených ježibab** s 1k3 **sovodvědy** |
| 31–35 | 1k6 + 2 **vlkodlaků** |
| 36–40 | Malá lesní svatyně zasvěcená tajemnému kultu Siswa. |
| 41–45 | 1k6 + 2 **fázových pavouků** |
| 46–50 | 2k4 **proklatých yuan-tiů** |
| 51–52 | 1k3 **medvědodlaků** |
| 53–54 | 1k4 **mstitelů** |
| 55–56 | 1 **mladý zelený drak** |
| 57–58 | 1k4 **trollů** |
| 59–60 | 1k6 + 2 **kancodlaků** |
| 61–65 | Skupina sedmi osob (**prostých obyvatel**) ve zvířecích maskách kráčící lesem |
| 66–67 | 1k4 **gorgonů** |
| 68–69 | 1k3 **tlejících valivců** |
| 70–71 | 1 **ent** |
| 72–23 | 1k4 **jednorožců** |
| 74–75 | 1k6 + 2 **tygrodlaků** |
| 76–80 | Z dálky se ozývající zvonivý smích |
| 81–82 | 1 **strážná nága** |
| 83–84 | 1 **mladý zlatý drak** |
| 85–86 | 1 **alfagryk** s 2k4 gryky** |
| 87–88 | 1k3 **ohavných yuan-tiů** |
| 89–90 | 1 **dospělý zelený drak** |
| 91–93 | 1k8 + 1 **obřích lidoopů** |
| 97–96 | 2k4 **ónů** |
| 97–99 | 1k3 **entů** |
| 100 | 1 **prastarý zelený drak** |

###### Střetnutí ve hvozdu (17.–20. úroveň)

| k% | Střetnutí |
| --- | --- |
| 1–5 | 1 **mladý zelený drak** |
| 6–10 | 1 **ent** |
| 11–13 | 1 **strážná nága** |
| 14–16 | 1k10 **mstitelů** |
| 17–19 | 1k8 + 1 **jednorožců** |
| 20–22 | 1k3 valfagryků** |
| 23–25 | Několik desítek sáhů, kam postavy šlápnou, kvetou slabě zářící květiny. |
| 26–28 | 1 **mladý zlatý drak** |
| 29–31 | 1k6 + 2 **tlejících valivců** |
| 32–34 | 2k4 **medvědodlaků** |
| 35–37 | 1k4 **ónů** |
| 38–40 | 4k6 + 10 **elfů** žijících v malé komunitě v korunách stromů |
| 41–43 | 1k6 + 2 **gorgonů** |
| 44–46 | 2k4 **trollů** |
| 47–49 | 1k4 **obřích lidoopů** |
| 50–52 | 1k3 **ohavných yuan-tiů** |
| 53–62 | 1k3 **mladých zelených draků** |
| 63–65 | 10 sáhů vysoká kamenná socha elfího válečníka s předpaženou rukou a zdviženou dlaní, jako by pocestným zakazovala jít dál touto cestou |
| 66–75 | 1k4 **entů** |
| 76–80 | Mohyla na vrcholu nízkého kopce |
| 81–90 | 1 **dospělý zlatý drak** |
| 91–96 | 1 **prastarý zelený drak** |
| 97–99 | 2k4 + 1 **entů** |
| 100 | 1 **prastarý zlatý drak** |

###### Střetnutí v kopcích (1.–4. úroveň)

| k% | Střetnutí |
| --- | --- |
| 1 | 1 **orel** |
| 2–3 | 2k4 **paviánů** |
| 4–6 | 1k6 **loupežníků** |
| 7 | 1k4 **supů** |
| 8 | 1k10 **prostých obyvatel** |
| 9 | 1 **krkavec** |
| 10 | 1 **jedovatý had** |
| 11–13 | 2k6 **loupežníků**, nebo 2k6 **kmenových válečníků** |
| 14 | 2k8 **koz** |
| 15 | 1k6 + 4 **krvostřábů** |
| 16 | 1k4 + 3 **obřích lasiček** |
| 17–18 | 1k3 **stráží** s 1k2 **mastify** a 1 **mulou** |
| 19–20 | 1k6 + 5 **hyen** |
| 21–22 | 2k4 **stryg** |
| 23–25 | Prázdná jeskyně plná kostí |
| 26 | 1 **pseudodrak**, nebo 1k3 **obřích sov** |
| 27 | 1 **lev**, nebo 1 panter (**puma**) |
| 28–30 | 2k8 **koboldů** |
| 31 | 1 **hipogryf** |
| 32–34 | 2k4 **goblinů** |
| 35 | 1 **vrrk** |
| 36 | 1k3 **hejn netopýrů**, nebo 1k3 **hejn krkavců** |
| 37 | 1 **obří orel** |
| 38–40 | Starý trpaslík sedící na pařezu vyřezávající kus dřeva |
| 41 | 1k4 **losů** |
| 42 | 1k4 **okřídlených koboldů** s 1k6 **koboldy** |
| 43 | 1k6 + 2 **obřích slíďáků** |
| 44–45 | 2k4 **vlků** |
| 46 | 1 **roj hmyzu** |
| 47 | 1k8 + 1 **sekerozobáků** |
| 48–49 | 1 **hnědý medvěd**, nebo 1k3 **kanců** |
| 50 | 1 **zvěd** |
| 51 | 1 **zlobr** |
| 52–53 | 2k4 **gnollů** |
| 54 | 1 **obří los** |
| 55 | 1k3 + 1 **harpyjí** |
| 56 | 1 **vlkodlak** |
| 57–58 | 2k4 **orků** |
| 59 | 1k4 **polozlobrů** |
| 60 | 1 **druid**, nebo 1 **veterán** |
| 61–63 | Mrtvola dobrodruha, která má u sebe netknutý průzkumnický balíček a pod ní leží dlouhý meč |
| 64 | 1 **zelená ježibaba** |
| 65–66 | 1k3 **lítých vlků** |
| 67–68 | Malý hřbitov s 2k6 hroby |
| 69–70 | 1 **skurutí kapitán** s 2k4 **skuruty** |
| 71 | 2k4 **obřích koz** |
| 72 | 1 **mantikora** |
| 73–74 | 1k6 + 2 **skurutů** |
| 75 | 1 **fázový pavouk** |
| 76–78 | Hromada trusu nějakého velmi velkého ptáka |
| 79 | 1 **gnolí Yeenoghuův tesák** |
| 80 | 1k3 **obřích kanců** |
| 81 | 1 **vůdce gnolí smečky** s 1k3 **obřími hyenami** |
| 82 | 1 **vůdce loupežníků** s 2k4 **loupežníky** |
| 83 | 1 **orčí Grúmšovo oko** s 1k8 + 2 **orky** |
| 84 | 1k3 **orogů**, nebo 1k4 **berserkrů** |
| 85–86 | 1 **etin**, nebo 1 **kancodlak** |
| 87–88 | 1 **gobliní vůdce** s 2k6 **gobliny** |
| 89 | 1k3 **gryfů** |
| 90 | 1k3 **perytonů**, nebo 1k4 **pegasů** |
| 91–96 | 1k3 **trollů** |
| 97–99 | 1 **kyklop** |
| 100 | 1 **kamenný obr** |

###### Střetnutí v kopcích (5.–10. úroveň)

| k% | Střetnutí |
| --- | --- |
| 1 | 1k4 **pegasů**, nebo 1k3 **perytonů** |
| 2 | 1k6 +2 **obřích koz** |
| 3 | 1 **mantikora** |
| 4 | 1k8 + 1 **gnolů**, nebo 1k8 + 1 **skurutů** |
| 5 | 1k4 **lvů** |
| 6 | 1k6 + 2 **vrrků** |
| 7 | 1k4 **hnědých medvědů** |
| 8 | 3k6 **sekerozobáků** |
| 9 | 1 **polozlobr** s 2k6 **orky** |
| 10 | 2k10 **okřídlených koboldů** |
| 11–12 | 1 **gobliní vůdce** s 1k4 **lítými vlky** a 2k6 **gobliny** |
| 13 | 1k6 **obřích losů** |
| 14–15 | 1k8 + 1 **obřích orlů** |
| 16–17 | 1k4 **fázových pavouků** |
| 18–19 | 1 **vůdce gnolí smečky** s 2k4 **obřími hyenami** |
| 20 | 2k4 **hipogryfů** |
| 21–25 | 3 sáhy vysoká kamenná socha trpasličího válečníka převrácená na bok |
| 26–27 | 2k4 **orogů** |
| 28–29 | 1k4 + 1 **gryfů** |
| 30–31 | 1k6 + 2 **harpyjí** |
| 32–33 | 1 **orčí Grúmšovo oko** s 2k6 + 3 **orky** |
| 34–35 | 1k4 + 3 **obřích kanců** |
| 36–40 | Otevřené kamenné dveře zasazené do úbočí strmého kopce, za nimiž jsou tři sáhy sestupujících schodů končící závalem |
| 41–42 | 1k3 **zelených ježibab** |
| 43–44 | 1k4 **vlkodlaků** |
| 45–46 | 1k6 + 2 **zlobrů** |
| 47–48 | 1 **skurutí kapitán** s 2k8 **skuruty** |
| 49–50 | 1 **vůdce loupežníků** s 3k6 l**oupežníky** |
| 51–54 | 1 **chiméra** |
| 55–58 | 1k4 **etinů** |
| 59–62 | 1k6 + 2 **veteránů** s 2k6 **berserkry** |
| 63–65 | Opuštěná dřevěná chýše |
| 66–69 | 1 **galeb dur** |
| 70–73 | 1 **bulta** |
| 74–77 | 1 **vyverna** |
| 78–80 | 2k6 + 10 **koz** s 1 pastýřem (**kmenovým válečníkem**) |
| 81–82 | 1k3 **kopcových obrů** |
| 83–84 | 2k4 **kancodlaků** |
| 85–86 | 1k4 **mstitelů** |
| 87–88 | 1k2 **gorgonů** |
| 89–90 | 1k8 + 1 **gnolích Yeenoghuových tesáků** |
| 91–93 | 1k4 **kyklopů** |
| 94–96 | 1 **mladý rudý drak** |
| 97–98 | 1k4 **kamenných obrů** |
| 99 | 1k3 **mladých měděných draků** |
| 100 | 1 **noh** |

###### Střetnutí v kopcích (11.–16. úroveň)

| k% | Střetnutí |
| --- | --- |
| 1 | 2k8 **matikor**, nebo 2k8 **fázových pavouků** |
| 2–4 | 1k6 **zelených ježibab** s 1k6 **vyvernami** |
| 5–7 | 1 **skurutí kapitán** s 1 **kopcovým obrem** a 4k10 **skuruty** |
| 8–10 | 2k6 + 3 **vlkodlaků** |
| 11–14 | 1k6 + 2 **etinů** |
| 15–18 | 1k3 **bultů** |
| 19–22 | 1k4 **medvědodlaků** |
| 23–24 | Kouř vycházející z malého komína ve svahu |
| 25–28 | 1k4 **vyvern** |
| 29–32 | 1k8 + 1 **kancodlaků** |
| 33–36 | 1k3 **mstitelů** |
| 37–38 | Mírné zemětřesení, které otřásá oblastí 1k20 sekund |
| 39–42 | 1k3 **chimér** |
| 43–46 | 1k4 **gorgonů** |
| 47–50 | 1k6 + 2 **gnolích Yeenoghuových tesáků** |
| 51–54 | 1k4 **kopcových obrů** |
| 55–58 | 1 **mladý rudý drak** |
| 59–62 | 1k3 + 1 **galeb durů** |
| 63–65 | 2k10 trpasličích horníků (**prostých obyvatel**), kteří pochodují k dolu a vesele si pískají |
| 66–69 | 1k3 **mladých měděných draků** |
| 70–73 | 1k4 **trollů** |
| 74–77 | 1k3 **kyklopů** |
| 78–80 | 1k3 **šlechticů** s 1k4 **zvědy** hledající zlato |
| 81–85 | 1 **dospělý měděný drak** |
| 86–90 | 2k4 **kamenných obrů** |
| 91–96 | 1k4 **nohů** |
| 97–99 | 1 **dospělý rudý drak** |
| 100 | 1 **prastarý měděný drak** |

###### Střetnutí v kopcích (17.–20. úroveň)

| k% | Střetnutí |
| --- | --- |
| 1 | 1k2 **nohů** |
| 2–5 | 1 **mladý rudý drak** |
| 6–10 | 2k6 **etinů** |
| 11–15 | 1k4 **bultů** |
| 16–20 | 1k10 **mstitelů** |
| 21–25 | Bílý obrys obrovského koně vytesaný do úbočí vysokého kopce |
| 26–30 | 1k6 + 1 **gorgonů** |
| 31–35 | 2k4 + 1 **trollů** |
| 36–40 | Spálené ostatky 2k10 humanoidů poseté na úbočí kopce |
| 41–45 | 2k4 **kopcových obrů** |
| 46–50 | 1k6 + 2 **medvědodlaků** |
| 51–55 | 2k4 **galeb durů** |
| 56–60 | 1k4 + 2 **vyvern** |
| 61–65 | Mohutný balvan částečně zarytý v zemi, jako by tam spadl nebo byl vržen |
| 66–70 | 1 **dospělý měděný drak** |
| 71–75 | 1k6 + 3 **kyklopů** |
| 76–80 | Zřícenina staré kamenné věže vyčnívající z vrcholu kopce |
| 81–85 | 2k4 **kamenných obrů** |
| 86–90 | 1 **dospělý rudý drak** |
| 91–96 | 1 **prastarý měděný drak** |
| 97–99 | 1 **prastarý rudý drak** |
| 100 | 1k2 **dospělých rudých draků** s 1k3 **mladými rudými draky** |

###### Střetnutí ve městě (1.–4. úroveň)

| k% | Střetnutí |
| --- | --- |
| 1 | 1k6 **koček** |
| 2–3 | 1 **prostý obyvatel** s 1k6 **kozami** |
| 4–5 | 2k10 **krys** |
| 6 | 1 **krkavec** sedící na rozcestníku |
| 7 | 1 **prostý obyvatel** na tažném koni |
| 8 | 2k4 **mastifů** |
| 9 | 1k2 **prostých obyvatel** vedoucích 1k4 **mul** nebo 1k4 **poníků** |
| 10 | 1 **pseudodrak** |
| 11 | 1 **špeh** |
| 12–13 | 1k8 + 1 **akolytů** |
| 14 | 1k6 + 6 **létajících hadů** |
| 15 | 3k6 **koboldů** |
| 16 | 2k4 **obřích stonožek** |
| 17 | 1k8 + 1 **kostlivců** |
| 18–19 | 1k6 + 2 **hejn krys** |
| 20 | 1k12 **zombií** |
| 21–25 | Podomní obchodník prohnutý pod nákladem hrnců, pánví a dalších základních pomůcek |
| 26 | 1 **obří vosa** |
| 27–28 | 1 **válečný kůň** |
| 29 | 2k8 **kultistů** |
| 30–31 | 3k4 **obřích krys** |
| 32 | 2k8 **stryg** |
| 33 | 1k3 + 2 **obřích jedovatých hadů** |
| 34 | 1k4 + 2 **hejn netopýrů** |
| 35 | 2k4 **okřídlených koboldů** |
| 36–40 | Vůz plný jablek, který má zlomené kolo a zdržuje provoz |
| 41 | 1 **krokodýl** |
| 42–43 | 1 **roj hmyzu** |
| 44–45 | 3k6 **loupežníků** |
| 46–47 | 1k3 + 2 **šlechticů** na jezdeckých koních s eskortou 1k10 **stráží** |
| 48 | 2k4 **kenkuů** |
| 49 | 1k6 + 2 **kouřových mefitů** |
| 50 | 1k8 + 1 **hejn krkavců** |
| 51–52 | 1 **krysodlak** |
| 53–54 | 1k3 **polozlobrů** |
| 55–56 | 1 **mimik** |
| 57–58 | 1k4 **ghúlů** |
| 59–60 | 1k4 **spekter** |
| 61–62 | 1k10 **stínů** |
| 63–65 | Z okna ve druhém patře někdo vylívá na ulici nočník |
| 66–67 | 1 **ghast** |
| 68–69 | 1 **kněz** |
| 70–71 | 1 **bludička** |
| 72–73 | 1k3 **obřích pavouků** |
| 74–75 | 1k4 **čistokrevných yuan-tiů** |
| 76–77 | 2k4 **drsňáků** |
| 78–80 | Zvěstovatel soudného dne káže na rohu ulice o konci světa |
| 81 | 1 **kambion** |
| 82 | 1 **upíří zplozenec** |
| 83 | 1 **koatl** |
| 84 | 1 **duch** |
| 85 | 1 **sukuba**, nebo 1 **inkubus** |
| 86 | 1 **vůdce loupežníků** s 3k6 **loupežníky** |
| 87 | 1k4 + 1 **fanatických kultistů** |
| 88 | 1 **rytíř**, nebo 1 **veterán** |
| 89 | 1 **vodní div** |
| 90 | 1 **fext** |
| 91 | 1 **mág** |
| 92 | 1 **štítový strážce** |
| 93 | 1 **gladiátor** |
| 94 | 1 **mstitel** |
| 95 | 2k4 **chrličů** |
| 96 | 1k4 **dvojníků** |
| 97 | 1 **ón** |
| 98 | 1 **neviditelný stopař** |
| 99 | 1k8 + 1 **fázových pavouků** |
| 100 | 1 **vrah** |

###### Střetnutí ve městě (5.–10. úroveň)

| k% | Střetnutí |
| --- | --- |
| 1–2 | 1k10 **kenkuů** |
| 3–4 | 2k6 **obřích stonožek** |
| 5–6 | 2k8 **kostlivců** |
| 7–8 | 1k6 **hejn netopýrů** a 1k6 **hejn krys** |
| 9–10 | 3k6 **okřídlených koboldů** |
| 11–13 | 2k4 **spekter** |
| 14–16 | 1k4 **fextů** |
| 17–19 | 4k4 **akolytů** na tažných koních |
| 20–22 | 3k6 **obřích stonožek** |
| 23–25 | Ukecaný uličník, který dotírá na kolemjdoucí, že za stříbrňák bude jejich průvodcem městem |
| 26–28 | 1k10 **špehů** |
| 29–31 | 3k6 **krokodýlů** |
| 32–34 | 1k6 + 2 **rojů hmyzu** |
| 35–37 | 2k4 **kouřových mefitů** |
| 38–40 | **Šlechtic** křičící: „Chopte se toho zloděje!“ na prchajícího ničemu (**loupežníka**) |
| 41–43 | 1 **sukuba**, nebo 1 **inkubus** |
| 44–46 | 1k10 **polozlobrů** |
| 47–49 | 2k10 **obřích vos** |
| 50–51 | 4k10 **zombií** |
| 52–53 | 1k4 **rytířů** na válečných koních |
| 54–55 | 1k4 + 1 **vodních divů** |
| 56–57 | 1k8 + 1 **mimiků** |
| 58–59 | 2k8 **obřích pavouků** |
| 60–61 | 3k6 **stínů** |
| 62–65 | Z okna druhého patra se naklání herec a ohlašuje kolemjdoucím představení |
| 66–67 | 1 **vůdce loupežníků** s 3k8 **loupežníky** |
| 68–69 | 1k10 **bludiček** |
| 70–71 | 2k4 **kneží** |
| 72–74 | 3k6 **čistokrevných yuan-tiů** |
| 75–76 | 2k10 **drsňáků** |
| 77–80 | Kartářka, která za 1 stříbrný věští z karet |
| 81 | 1k3 **gladiátorů** |
| 82 | 1k4 + 1 **kovatlů** |
| 83 | 1k8 **duchů** |
| 84 | 2k4 **dvojníků** |
| 85 | 1k6 + 2 **fázových pavouků** |
| 86 | 2k4 **veteránů** |
| 87 | 1k8 **ghastů** s 2k6 **ghúly** |
| 88 | 3k6 **chrličů** |
| 89 | 2k10 **fanatických kultistů** |
| 90 | 3k6 **krysodlaků** |
| 91 | 1 **vrah** |
| 92 | 1k3 **neviditelných stopařů** |
| 93 | 1 **šedý slád** |
| 94 | 1 **mladý stříbrný drak** |
| 95 | 1k4 **kambionů**, nebo 1k4 **mstitelů** |
| 96 | 3k6 **fextů** |
| 97 | 1 **arcimág** |
| 98 | 2k4 **upířích zplozenců**, nebo 1k4 **ónů** |
| 99 | 1 **mág** s 1 **štítovým strážcem** |
| 100 | 1 **rakšáza**, nebo 1 **upír**

###### Střetnutí ve městě (11.–16. úroveň)

| k% | Střetnutí |
| --- | --- |
| 1 | 1 **mimik |
| 2–5 | 1 **vůdce loupežníků** s 5k10 **loupežníky**, všichni na **jezdeckých koních** |
| 6–10 | 1k10 **rytířů** na válečných koních (jeden z rytířů je **dvojník**) |
| 11–13 | 1k8 **sukub**, nebo 1k8 **inkubů** |
| 14–16 | 3k6 **fanatických kultistů** |
| 17–19 | 1k10 **fextů** |
| 20–22 | 3k6 **veteránů** |
| 23–25 | Vzdálené zadunění, po němž následuje oblak kouře stoupající z druhé strany města |
| 26–28 | 1k8 + 1 **duchů** |
| 29–31 | 2k10 **chrličů** |
| 32–34 |  1k6 + 2 **vodních divů** |
| 35–37 | 1k4 + 4 **bludiček** |
| 38–40 | Pouliční umělci hrající loutkové představení, v němž se dvě loutky mlátí navzájem tyčemi pro pobavení shromážděného davu |
| 41–43 | 2k4 **kovatlů** |
| 44–46 | 2k8 **ghastů** |
| 47–51 | 1k8 + 1 **veteránů** |
| 52–55 | 3k4 **kneží** |
| 56–58 | 2k4 **kambionů** |
| 59–61 | 1k10 **mstitelů** |
| 62–65 | 2k4 **fázových pavouků** |
| 66–69 | Ošuntělý prostý obyvatel, který se vkrade do uličky, aby cosi koupil od podezřele vypadající postavy |
| 70–72 | 1k8 **neviditelných stopařů** |
| 73–75 | 1k8 + 1 **gladiátorů** |
| 76–80 | Dva sedláci hádající se o cenu brambor (50% šance, že jeden z nich je **vrah** ve výslužbě) |
| 81–82 | 1k4 **mladých stříbrných draků** |
| 83–84 | 1k4 **vrahů** |
| 85–86 | 1k8 **ónů** |
| 87–88 | 1k4 **mágů** s 1k4 **štítovými strážci** |
| 89–90 | 1k10 **upířích zplozenců** |
| 91–92 | 1 **dospělý stříbrný drak** |
| 93–94 | 1k4 **šedých sládů** |
| 95–96 | 1 **upíří sesilatel**, nebo 1 **upíří válečník** |
| 97 | 1 **arcimág** pádící ulicí na jezdeckém koni a zasypávající stráže kouzly |
| 98 | 1 **rakšáza** |
| 99 | 1 **upír** |
| 100 | 1 **prastarý stříbrný drak** |

###### Střetnutí ve městě (17.–20. úroveň)

| k% | Střetnutí |
| --- | --- |
| 1–5 | 1k10 **neviditelných stopařů** |
| 6–10 | 1k10 **mstitelů** |
| 11–14 | 1k6 + 2 **gladiátorů** |
| 15–18 | 2k4 **kambionů** |
| 19–22 | 2k6 **sukub**, nebo 2k6 **inkubů** |
| 23–25 | Čarodějnice (**arcimág**) letící na *létajícím koštěti* |
| 26–30 | 1k4 **šedých sládů** |
| 31–35 | 2k8 **koatlů** |
| 36–40 | Rozrušený pobíhající rodič prosící obyvatele o pomoc, že mu dítě spadlo do kanálu |
| 41–45 | 1k3 **mladých stříbrných draků** |
| 46–50 | 3k6 **duchů** |
| 51–55 | 1 **dospělý stříbrný drak** |
| 56–60 | 1k4 **mágů** s 1k4 **štítovými strážci** |
| 61–65 | Agresivní kupec, který se snaží prodat své zboží a prohlašuje, že je dodavatelem nejjemnějšího hedvábí v celé zemi |
| 66–70 | 1 **prastarý stříbrný drak** |
| 71–75 | 3k6 **upířích zplozenců** |
| 76–80 | Hlídka 2k10 **stráží** pochodující ulicí, která někoho nebo něco hledá |
| 81–85 | 1k10 **vrahů** |
| 86–90 | 1k4 + 1 **šedých sládů** |
| 91–93 | 1k10 **ónů** |
| 94–96 | 1 **upíří sesilatel**, nebo 1 **upíří válečník** |
| 97 | 1k4 **arcimágů** |
| 98 | 1k3 **rakžáz** |
| 99 | 1k4 **upírů** |
| 100 | 1 **tarask** |

###### Střetnutí v pláních (1.–5. úroveň)

| k% | Střetnutí |
| --- | --- |
| 1 | 1 **skurutí kapitán** s 1k4 + 1 **skuruty** |
| 2 | 1 **chiméra** |
| 3 | 1 **gorgon** |
| 4 | 1k2 **kovatlů** |
| 5 | 1 **ankylosaurus** |
| 6 | 1 **tygrodlak** |
| 7 | 1k3 **allosaurů** |
| 8–9 | 1k3 **slonů** |
| 10–14 | Kruh menhirů, v němž se vzduch ani nehne, bez ohledu na to, jak silně fouká v okolí |
| 15–16 | 1 **fázový pavouk** |
| 17–18 | 1 **vůdce gnolí smečky** s 1k4 **obřími hyenami** |
| 19–20 | 1 **orog**, nebo 1 **pegas** |
| 21–22 | 1 **ankheg** |
| 23–24 | 1k3 **jednorožců** |
| 25–28 | 1k3 **kokatric** |
| 29–32 | 1k6 + 2 **obřích vos**, nebo 1k4 + 3 **rojů hmyzu** |
| 33–36 | 1k4 **šakalodlaků**, nebo 1k4 **zvědů** |
| 37–40 | 1k8 **obřích koz**, nebo 1k8 **vrrků** |
| 41–44 | 2k4 **skurutů**, 2k4 **orků**, nebo 2k4 **gnolů** |
| 45–46 | 1k2 **obřích jedovatých hadů** |
| 47–48 | 1k6 + 2 **losů**, nebo 1k6 + 2 **jezdeckých koní** |
| 49–50 | 2k4 **goblinů** |
| 51–52 | 1k3 **kanců** |
| 53–54 | 1 panter (**leopard**), nebo 1 **lev** |
| 55–58 | 1k6 + 3 **goblinů** jedoucích na **vlcích** |
| 59–62 | 2k6 **obřích slíďáků**, nebo 1 **obří orel** |
| 63–65 | 1k8 + 4 **pteranodonů** |
| 66–69 | 3k6 **vlků** |
| 70–74 | 2k4 + 2 **sekerozobáků** |
| 75–76 | 1 **obří kanec**, nebo 1k2 **tygrů** |
| 77–78 | 1 **zlobr**, nebo 1k3 **gobrů** |
| 79–80 | 1 **obří los**, nebo 1 **vůdce gnolí smečky** s 1k3 **obřími hyenami** |
| 81–82 | 1k3 **obřích supů**, nebo 1k3 **hipogryfů** |
| 83–84 | 1 **gobliní vůdce** s 1k6 + 2 **gobliny** a 1k4 + 3 **vlky**, nebo 1k3 **thri-kreenů** |
| 85–89 | 1k3 **druidů** hlídkujících v divočině |
| 90–91 | 1k6 **strašáků**, nebo 1 **kancodlak** |
| 92–93 | 1k3 **kentaurů**, nebo 1k3 **gryfů** |
| 94 | 1 **gnolí Yeenoghuův tesák**, nebo 1 **orčí Grúmšovo oko** s 2k4 + 1 **orky** |
| 95–96 | 1 **triceratops** |
| 97 | 1 **kyklop**, nebo 1 **bulta** |
| 98–99 | 1k4 **mantikor** |
| 100 | 1 **tyranosaurus rex** |

###### Střetnutí v pláních (6.–10. úroveň)

| k% | Střetnutí |
| --- | --- |
| 1 | 1k3 **gorgon** |
| 2 | 1k4 **kyklopů** |
| 3–4 | 1k3 **gnolích Yeenoghuových tesáků** |
| 5–6 | 1 **chiméra** |
| 7–9 | 1k4 + 1 **veteránů na jezeckých koních** |
| 10–11 | Tornádo, které dosedne 1k6 mil daleko a trhá zemi 1 míli, než se rozplyne |
| 12–13 | 1k3 **mantikor** |
| 14–15 | 2k4 **ankhegů** |
| 16–17 | 1k8 + 1 **kentaurů** |
| 18–19 | 1k6 + 2 **gryfů** |
| 20–21 | 1k6 **slonů** |
| 22–24 | Pás země posetý hnijícími válečnými stroji, kostmi a zástavami zapomenutých armád |
| 25–28 | 1k8 + 1 **gobrů** |
| 29–32 | 1 **vůdce gnolí smečky** s 1k4 + 1 **obřími hyenami** |
| 33–36 | 2k4 **strašáků** |
| 37–40 | 1k12 **lvů** |
| 41–44 | 1k10 **thri-kreenů** |
| 45–46 | 1 **allosaurus** |
| 47–48 | 1 **tygr** |
| 49–50 | 1k2 **obřích orlů**, nebo 1k2 **obřích supů** |
| 51–52 | 1 **gobliní vůdce** s 2k4 **gobliny** |
| 53–54 | 1k2 **pegasů** |
| 55–58 | 1 **ankylosaurus** |
| 59–62 | 1k2 **kovatlů** |
| 63–66 | 1 **orčí Grúmšovo oko** s 1k8 + 1 **orky** |
| 67–70 | 2k4 **hipogryfů** |
| 71–74 | 1k4 + 1 **nosorožců** |
| 75–76 | 1 **skurutí kapitán** s 2k6 **skuruty** |
| 77–78 | 1k3 **fázových pavouků** |
| 79–80 | 1k6 + 2 **obřích kanců** |
| 81–82 | 2k4 **obřích losů** |
| 83–84 | 1k4 **zlobrů** a 1k4 **orogů** |
| 85–87 | Horký vítr, ve kterém se nese pach hniloby |
| 88–90 | 1k3 **tygrodlaků** |
| 91–92 | 1 **bulta** |
| 93–94 | Kmen 2k20 + 20 nomádů (**kmenových válečníků**) na jezdeckých koních pronásledující stádo antilop (**jelenů**). Nomádi jsou ochotni vyměnit jídlo, kůži a informace za zbraně. |
| 95–96 | 1k6 + 2 **kancodlaků** |
| 97 | 1 **mladý zlatý drak** |
| 98–99 | 1k4 **triceratopsů** |
| 100 | 1k3 **tyranosaurů rexů** |

###### Střetnutí v pláních (11.–16. úroveň)

| k% | Střetnutí |
| --- | --- |
| 1–5 | 3k6 **kancodlaků** |
| 6–10 | 2k10 **gnolích Yeenoghuových tesáků** |
| 11–15 | 1k4 **bult** |
| 16–17 | Stará dlážděná kamenná silnice, které se částečně znovu zmocnila divočina a která vede 1k8 mil, než náhle končí |
| 18–27 | 1k12 **kovatlů** |
| 28–30 | Čarodějnice (**mág**) v chatrči. Za jídlo a zprávy nabízí *léčivé lektvary*, protijedy a jiné jednorázové předměty. |
| 31–40 | 2k4 **slonů** |
| 41–46 | 2k4 **tygrodlaků** |
| 47–56 | 1k8 + 1 **kyklopů** |
| 57–61 | 1k3 **chimér** |
| 62–66 | 5 **triceratopsů** |
| 67–69 | Obrovská díra o průměru 10 sáhů a hloubce téměř 100 sáhů, kde ústí do prázdné jeskyně |
| 70–79 | 1k4 + 3 **gorgonů** |
| 80–88 | 1k3 **mladých zlatých draků** |
| 89–90 | Kruh trávy o průměru téměř čtvrt míle, jako by ho někdo stlačil; shora lze pozorovat dalších 1k4 takových kruhů a že jsou propojené čarami. |
| 91–96 | 2k4 **tyranosaurů rexů** |
| 97–99 | 1 **dospělý zlatý drak** |
| 100 | 1 **prastarý zlatý drak** |

###### Střetnutí v pláních (17.–20. úroveň)

| k% | Střetnutí |
| --- | --- |
| 1 –10 | 2k6 **triceratopsů** |
| 11 –20 | 1k10 **gorgon** |
| 21 –25 | 2k6 **hyen**, které žerou mršinu dinosaura |
| 26 –35 | 3k6 **bult** |
| 36 –40 | Ohnivý vůz jedoucí po obloze |
| 41 –50 | 1k3 **mladých zlatých draků** |
| 51 –60 | 2k4 **kyklopů** |
| 61 –65 | Údolí, ve kterém zvadla veškerá tráva a země je poseta pařezy a padlými kmeny stromů. Vše je zkamenělé. |
| 66 –75 | 2k10 **gobrů** s 4k6 **gobliny** a 2k10 **vlky** |
| 76 –80 | Přátelská družina 1k6 + 1 dobrodruhů různých ras, povolání a úrovní (průměrná úroveň 1k6 + 2). Podělují se o informace o svých nedávných cestách. |
| 81 –90 | 1k12 **chimér** |
| 91 –96 | 1k6 + 2 **tyranosaurů rexů** |
| 97 –99 | 1 **dospělý zlatý drak** |
| 100 | 1 **prastarý zlatý drak** |

<Card>

Nebezpečí je všudypřítomné. 

Mějte oči na šťopkách. 

Pro mě je to mnohem sn azší než pro vás.

</Card>

###### Střetnutí na pobřeží (1.–4. úroveň)

| k% | Střetnutí |
| --- | --- |
| 1 | 1 **pseudodrak** |
| 2–5 | 2k8 **krabů** |
| 6–10 | 2k6 rybářů (**prostých obyvatel**) |
| 11 | 1k3 **jedovatých hadů** |
| 12–13 | 1k6 **stráží** chránících ztroskotaného **šlechtice** |
| 14–15 | 2k4 **zvědů** |
| 16–18 | 2k10 **mořanů** |
| 19–20 | 1k6 + 2 **sahuaginů** |
| 21–25 | 1k4 **ghúlů** žeroucích mrtvoly na vraku obchodní lodi. Průzkum lodi odhalí 2k6 rolí zničeného hedvábí, 10 sáhů dlouhé lano a sud solených sleďů. |
| 26–27 | 1k4 **okřídlených koboldů** s 1k6 + 1 **koboldy** |
| 28–29 | 2k6 **kmenových válečníků** |
| 31–31 | 3k4 **koboldů** |
| 32–33 | 2k4 + 5 **krvostřábů** |
| 34–35 | 1d8 + 1 **pteranodonů** |
| 36–40 | Několik tuctů želviček snažících se dostat do moře |
| 41–42 | 1k6 + 2 **obřích ještěrek** |
| 43–44 | 1k6 + 4 **obřích krabů** |
| 45–46 | 2k4 **stryg** |
| 47–48 | 2k6 + 3 **loupežníků** |
| 49–53 | 2k4 **sahuaginů** |
| 54–55 | 1k6 + 2 **zvědů** |
| 56–60 | 1 **mořská ježibaba** |
| 61–65 | Chvilkový útvar vln, který vypadá jako obrovská humanoidní tvář |
| 66–70 | 1 **druid** |
| 71–75 | 1k4 **harpyjí** |
| 76–80 | Osamělý poustevník (**akolyta**) sedící na pláži a rozjímající o smyslu mnohovesmíru |
| 81 | 1k4 **berserkrů** |
| 82 | 1k6 **obřích orlů** |
| 83 | 2k4 **obřích ropuch** |
| 84 | 1k4 **zlobrů**, nebo 1k4 **morianů** |
| 85 | 3k6 **sahuaginů** |
| 86 | 1k4 **veteránů** |
| 87 | 1k2 **plesiosaurů** |
| 88 | 1 **vůdce loupežníků** s 2k6 **loupežníky** |
| 89 | 1k3 **mantikor** |
| 90 | 1 **lítice** |
| 91–92 | 1k4 + 3 **gryfů** |
| 93–94 | 1 **sahuaginská kněžka** s 1k3 **moriany** a 2k6 **sahuaginy** |
| 95–96 | 1 **sahuaginský baron** |
| 97–98 | 1 **vodní elementál** |
| 99 | 1 **kyklop** |
| 100 | 1 **mladý bronzový drak** |

###### Střetnutí na pobřeží (5.–10. úroveň)

| k% | Střetnutí |
| --- | --- |
| 1 | 2k8 **obřích slíďáků** |
| 2–3 | 3d6 **pteranodonů** |
| 4–5 | 2k4 **zvědů** |
| 6–7 | 1d6 + 2 **sahuaginů** |
| 8 | 1 **mořská ježibaba** |
| 9–10 | 1k4 + 1 **obřích ropuch** |
| 11–15 | 3k6 **sahuaginů** |
| 16–20 | 2k6 **obřích orlů** |
| 21–25 | Vzduchem se prohánějící **pseudodrak** pronásledující racky |
| 26–29 | 1k2 **druidů** |
| 30–32 | 2k4 + 1 **obřích ropuch** |
| 33–35 | 1 **prostý obyvatel** zpívající žalozpěv (jen ve dne), nebo 1 **lítice** (jen v noci) |
| 36–40 | Zazátkovaná láhev s nečitelnou zprávou napůl zasypaná v písku |
| 41–43 | 3 **mořské ježibaby** |
| 44–46 | 1k8 + 1 **harpyjí** |
| 47–50 | 1k4 **plesiosaurů** |
| 51–53 | 1k4 **mantikor** |
| 54–56 | 2k4 **zlobrů** |
| 57–60 | 1k10 **gryfů** |
| 61–65 | Námořní bitva mezi dvěma galeonami |
| 66–70 | 1k4 + 3 **morianů** |
| 71–75 | Pirátská posádka skládající se z 1 kapitána (**vůdce loupežníků**), 1 **druida**, 2 **berserkrů** a 2k12 **loupežníků**, kteří hledají zakopaný poklad |
| 76–80 | Useknutá humanoidní ruka zamotaná v síti |
| 81–82 | 1 **vodní elementál** |
| 83–84 | 1 **kyklop** |
| 85–86 | 1k4 **lític** (jen v noci) |
| 87–88 | 2k4 **veteránů** |
| 89–90 | 1 **mladý bronzový drak** |
| 91–93 | 1k3 **kyklopů** |
| 94–95 | 1 **mladý modrý drak** |
| 96 | 1 **sahuaginský baron** s 1k3 **sahuaginskými kněžkami** a 2k8 **sahuaginy**. |
| 97 | 1 **džin** |
| 98 | 1 **noh** |
| 99 | 1 **marid** |
| 100 | 1 **bouřný obr** |

###### Střetnutí na pobřeží (11.–16. úroveň)

| k% | Střetnutí |
| --- | --- |
| 1 | 1k4 **lític (jen v noci)** |
| 2–4 | 1 **kyklop** |
| 5–8 | 1k6 + 2 **mantikor** |
| 9–10 | 1k8 + 2 **veteránů** |
| 11–20 | 1 **mladý modrý drak** |
| 21–25 | Hnízdo 1k6 vajec **dračích želv** |
| 26–35 | 1k4 **sahuaginských baronů** |
| 36–40 | Trojzubec částečně zasypaný v písku |
| 41–50 | 1 **mladý bronzový drak** |
| 51–55 | 1 **marid** |
| 56–60 | 1k6 **vodních elementálů** |
| 61–65 | 2k6 **ghastů** plazících se po 1k6 ztroskotaných lodích a žeroucích mrtvé |
| 66–70 | 1 **džin** |
| 71–75 | 1k3 **mladých bronzových draků** |
| 76–80 | Mrtvá a nafouklá vyplavená velryba. Pokud utrpí nějaké zranění, vybuchne a každý tvor do 6 sáhů od ní si musí hodit záchranný hod na Obratnost se SO 15. Když tvor neuspěje, utrpí drtivé zranění 5k6, nebo poloviční zranění při úspěšném záchranném hodu. |
| 81–82 | 2k4 **kyklopů** |
| 83–84 | 1 **bouřný obr** |
| 85–86 | 1k3 **mladých modrých draků** |
| 87–88 | 1 **dospělý bronzový drak** |
| 89–90 | 1 **dospělý modrý drak** |
| 91–93 | 1k3 **nohů** |
| 94–97 | 1 **dračí želva** |
| 98–99 | 1 **prastarý bronzový drak** |
| 100 | 1 **prastarý modrý drak** |

###### Střetnutí na pobřeží (17.–20. úroveň)

| k% | Střetnutí |
| --- | --- |
| 1–10 | 1 **noh |
| 11–20 | 1 **bouřný obr |
| 21–25 | **Dospělý bronzový drak** bojující na smrt s **dospělým modrým drakem** |
| 26–40 | 2k6 **kyklopů** |
| 41–50 | 1 **dospělý bronzový drak**, nebo 1 **dospělý modrý drak** |
| 51–60 | 1k3 **džinů**, nebo 1k3 **maridů** |
| 61–70 | 1 **dračí želva** |
| 71–75 | 1k3 **nohů** |
| 76–80 | 1k6 + 2 **vodních smrští**, jež tancují na vodě, než náhle ustanou |
| 81–90 | 1k6 **mladých modrých draků** |
| 91–96 | 1 **prastarý bronzový drak** |
| 97–99 | 1 **prastarý modrý drak** |
| 100 | 1k3 + 1 **bouřných obrů** |

###### Střetnutí pod vodou (1.–4. úroveň)

| k% | Střetnutí |
| --- | --- |
| 1–10 | 3k6 **piraň** |
| 11–14 | 2k4 **parních mefitů** |
| 15–18 | 1k4 **sahuaginů** |
| 19–22 | 2k6 **mořanů** |
| 23–25 | 2k4 mrtvol utopených námořníků zamotaných do řas |
| 26–29 | 2k4 **hadů škrtičů** |
| 30–33 | 1k4 **útesových žraloků** |
| 34–37 | 1 **hejno piraň** |
| 38–40 | Postel z obrovských škeblí |
| 41–45 | 1k10 **mořanů** s 1k3 **obřími mořskými koníky** |
| 46–50 | 1 **obří chobotnice** |
| 51–55 | 1 **morian** |
| 56–60 | 1 **plesiosaurus** |
| 61–65 | 2k10 kusů zrezivělého mosazného nádobí posetého po dně |
| 66–70 | 1 **obří had škrtič** |
| 71–75 | 1 **mořská ježibaba** |
| 76–80 | Hejno stříbřitých ryb plujících jako střely |
| 81–85 | 1k4 **loveckých žraloků** |
| 86–90 | 1 **sahuaginská kněžka** s 2k4 **sahuaginy** |
| 91–96 | 1k4 **kosatek** |
| 97–98 | 1 **obří žralok** |
| 99 | 1 **vodní elementál** |
| 100 | 1 **sahuaginský baron** |

###### Střetnutí pod vodou (5.–10. úroveň)

| k% | Střetnutí |
| --- | --- |
| 1–2 | 3k6 **parních mefitů** |
| 3–4 | 1d10 **sahuaginů** |
| 5–6 | 1 **obří chobotnice** |
| 7–8 | 3k6 **hadů škrtičů** |
| 9–10 | 2k10 **mořanů** s 1k4 **obřími mořskými koníky** |
| 11–15 | 1k4 **mořských ježibab** |
| 16–20 | 2k4 **hejn piraň** |
| 21–25 | Potopená galeona s 50% pravděpodobností, že uvnitř je náhodný hromadný poklad (hoď si na Tabulku hromadného pokladu: nebezpečnost 5–10 v 7. kapitole *Průvodce Pána jeskyně*) |
| 26–30 | 1d4 **plesiosaurů** |
| 31–35 | 3k6 **útesových žraloků** |
| 36–40 | Opuštěná batysféra |
| 41–50 | 1k4 **obřích hadů škrtičů** |
| 51–55 | 2k4 **loveckých žraloků** |
| 56–60 | 1k3 **sahuaginských kněžek** s 2k10 **sahuaginy** |
| 61–65 | Prázdný korálový hrad |
| 66–70 | 1k4 **kosatek** |
| 71–75 | 1k10 **morianů** |
| 76–80 | Děsivá socha dřepícího humanoida s netopýřími křídly na zádech a chapadly vyrůstajícími z tváře |
| 81–85 | 1k4 **vodních elementálů** |
| 86–90 | 1 **sahuaginský baron** s 2k8 **sahuaginy** |
| 91–96 | 1k4 **obřích žraloků** |
| 97–99 | 1 **marid** |
| 100 | 1 **bouřný obr** |

###### Střetnutí pod vodou (11.–20. úroveň)

| k% | Střetnutí |
| --- | --- |
| 1–10 | 1 **sahuaginský baron** s 1k4 **sahuaginskými kněžkami** a 2k10 **sahuaginy** |
| 11–35 | 1k10 **kosatek** |
| 36–40 | Na obloze letící loď duchů s 2k6 + 10 **duchy** |
| 41–60 | 1k6 **obřích žraloků** |
| 61–65 | Koule bublinkové vody o poloměru 1 míle, která umožňuje tvorům dýchajícím vzduch dýchat vodu, když jsou uvnitř |
| 66–75 | 1k10 **vodních elementálů** |
| 76–80 | Třpytivý modrozelený portál do Sféry vodního živlu |
| 81–90 | 1k4 **maridů** |
| 91–96 | 1k3 **bouřných obrů** |
| 97–99 | 1 **dračí želva** |
| 100 | 1 **kraken** |

###### Střetnutí na poušti (1.–4. úroveň)

| k% | Střetnutí |
| --- | --- |
| 1 | 3k8 **škorpionů** |
| 2 | 2k4 **supů** |
| 3 | 1 opuštěná **mula** |
| 4 | 2k6 **prostých obyvatel** s 2k4 **velbloudy** směřující do vzdáleného velkoměsta |
| 5 | 1k6 **létajících hadů** |
| 6 | 2k6 **hyen**, nebo 2k6 **šakalů** |
| 7 | 1k6 **stráží** doprovázejících šlechtice na okraj pouště, všichni jedou na **velbloudech** |
| 8 | 1k6 **koček** |
| 9 | 1 **pseudodrak** |
| 10 | 1k4 **jedovatých hadů** |
| 11–13 | 2k4 **stryg** |
| 14–15 | 1k6 + 2 **obřích slíďáků** |
| 16–17 | 1 **zvěd** |
| 18–20 | 2k4 **obřích jedovatých hadů** |
| 21–25 | Stopy v řadě za sebou vedoucí hlouběji do pouště |
| 26–27 | 4k4 **koboldů** |
| 28–29 | 1 **šakalodlak** |
| 30–31 | 3k6 **kmenových válečníků** |
| 32–33 | 1k6 **obřích ještěrek** |
| 34–35 | 1 **roj hmyzu** |
| 36–40 | Oáza obklopená palmami se zbytky starého tábora |
| 41–44 | 3k6 **loupežníků** |
| 45–46 | 1k4 **hadů škrtičů** |
| 47–48 | 2k4 **okřídlených koboldů** |
| 49–50 | 1 **prašný mefit** |
| 51–52 | 1k3 + 1 **obřích ropuch** |
| 53–54 | 1k4 **obřích pavouků** |
| 55 | 1 **druid** |
| 56–57 | 2k4 **skurutů** |
| 58 | 1 **fext** |
| 59–60 | 1 **zlobr** |
| 61–65 | Mosazná lampa ležící na zemi |
| 66–67 | 1k4 **obřích supů** |
| 68 | 1 **fázový pavouk** |
| 69 | 1 **obří had škrtič** |
| 70–71 | 1 **vůdce gnolí smečky** s 1k3 **obřími hyenami** |
| 72 | 1k6 + 2 **gnolů** |
| 73–74 | 1 **mumie** |
| 75 | 1k3 **polozlobrů** |
| 76–80 | Hromada humanoidních kostí zabalená v hnijícím plátně |
| 81–82 | 1 **lamie** |
| 83 | 1 **skurutí kapitán** s 2k6 **skuruty** |
| 84 | 2k4 **psů smrti** |
| 85–86 | 1k4 **obřích škorpionů** |
| 87 | 1 **proklatý yuan-ti** s 1k4 + 1 **čistokrevnými yuan-tiy** |
| 88–89 | 1 **vůdce loupežníků** s 1 **druidem** a 3k6 **loupežníky** |
| 90 | 2k4 **thri-kreenů** |
| 91 | 1 **vzdušný elementál** |
| 92 | 1k3 **kovatlů** |
| 93 | 1 **ohnivý elementál** |
| 94 | 1k4 **gnolích Yeenoghuových tesáků** |
| 95 | 1 **mstitel** |
| 96 | 1k4 **tygrodlaků** |
| 97 | 1 **kyklop** |
| 98 | 1 **mladý mosazný drak** |
| 99 | 1 **medúza** |
| 100 | 1 **ohavný yuan-ti** |

###### Střetnutí na poušti (5.–10. úroveň)

| k% | Střetnutí |
| --- | --- |
| 1 | 1k6 **zvědů** |
| 2 | 2k4 **šakalodlaků** |
| 3 | 2k6 **skurutů** |
| 4 | 1k4 + 3 **prašných mefitů** |
| 5 | 1k6 **rojů hmyzu** |
| 6 | 1 **obří had škrtič** |
| 7–8 | 1 **lev** |
| 9–10 | 2k4 **gnolů** |
| 11–12 | 2k6 **obřích ropuch** |
| 13–17 | 1 **mumie** |
| 18–20 | 1k8 + 1 **obřích supů** |
| 21–25 | Kamenný obelisk částečně zasypaný v písku |
| 26–28 | 1 **zlobr** s 1k3 **polozlobry** |
| 29–35 | 1k10 **obřích hyen** |
| 36–40 | 1k6 + 1 **prázdných stanů** |
| 41–43 | 1k6 + 2 **thri-kreenů** |
| 44–46 | 2k4 **čistokrevných yuan-tiů** |
| 47–50 | 1k6 + 3 **psů smrti** |
| 51–52 | 1k4 **obřích škorpionů** |
| 53 | 1 **ohnivý elementál** |
| 54–55 | 1 **skurutí kapitán** s 3k4 **skuruty** |
| 56 | 1k6 + 2 **zlobrů** |
| 57–58 | 1k4 **lamií** |
| 59–60 | 1 **vzdušný elementál** |
| 61–65 | Meteorit ležící na dně sklovitého kráteru |
| 66 | 1k4 + 1 **fextů** |
| 67–68 | 1 **mladý mosazný drak** |
| 69–70 | 1 **vůdce loupežníků** s 1k3 **berserkry** a 3k6 **loupežníky** |
| 71–72 | 1 **kyklop** |
| 73 | 1k4 **kovatlů** |
| 74–75 | 1k4 **proklatých yuan-tiů** |
| 76–80 | Silný vítr, který rozviřuje prach a snižuje viditelnost na 1k6 stop po dobu 1k4 hodin |
| 81–83 | 1 **mstitel** s 1k3 **fexty** |
| 84–85 | 1k8 + 1 **fázových pavouků** |
| 86–87 | 1k6 + 2 **tygrodlaků** |
| 88–90 | 2k4 **gnolích Yeenoghuových tesáků** |
| 91 | 1 **mladý modrý drak** |
| 92 | 1k4 **kyklopů** |
| 93 | 1k3 **ohavných yuan-tiů** |
| 94 | 1k4 **medúz** |
| 95 | 1 **strážná nága** |
| 96 | 1k3 **mladých mosazných draků** |
| 97 | 1 **ifrít** |
| 98 | 1 **noh** |
| 99 | 1 **gynosfinga** |
| 100 | 1 **dospělý mosazný drak** |

###### Střetnutí na poušti (11.–16. úroveň)

| k% | Střetnutí |
| --- | --- |
| 1 | 1 **mladý mosazný drak** |
| 2–5 | 4k6 **gnolů** |
| 6–10 | 3k10 **obřích hyen** |
| 11–12 | 1k8 + 1 **lamií** |
| 13–14 | 2k4 **gnolích Yeenoghuových tesáků** |
| 15–17 | 1k6 + 2 **obřích škorpionů** |
| 18–20 | 2k4 **fázových pavouků** |
| 21–25 | Pouštní karavan 1k6 obchodníků (**šlechticů**) s 2k6 **strážemi** |
| 26–27 | 1k6 + 1 **kovatlů** |
| 28–30 | 1k4 **ohnivých elementálů** |
| 31–32 | 1 **skurutí kapitán** s 3k10 + 10 **skuruty** |
| 33–35 | 2k4 **fextů** |
| 36–40 | 1k6 čtverečních mil pouštního skla |
| 41–42 | 1 **mladý modrý drak** |
| 43–45 | 1k6 + 2 **tygrodlaků** |
| 46–48 | 1k4 **vzdušných elementálů** |
| 49–50 | 1k6 + 1 **proklatých yuan-tiů** |
| 51–55 | 1k4 **medúz** |
| 56–60 | 1k4 **mstitelů** s 3k12 **kostlivci** |
| 61–65 | Vykradená pyramida |
| 66–70 | 1k4 **mladých mosazných draků** |
| 71–75 | 1k3 **ohavných yuan-tiů** |
| 76–78 | 1k6 + 2 **kyklopů** |
| 79–82 | 1 **dospělý bronzový drak** |
| 83–85 | 1 **purpurový červ** |
| 86 | 1k2 **mladých modrých draků** |
| 87–88 | 1 **vznešená mumie** |
| 89 | 1k3 **strážných nág** |
| 90 | 1 **dospělý modrý drak** |
| 91 | 1k2 **gynosfing** |
| 92–93 | 1k3 **ifrítů** |
| 94 | 1 **androsfinga** |
| 95 | 1k4 **nohů** |
| 96–97 | 1 **dospělý modrý drakostěj** |
| 98–99 | 1 **prastarý mosazný drak** |
| 100 | 1 **prastarý modrý drak** |

###### Střetnutí na poušti (17.–20. úroveň)

| k% | Střetnutí |
| --- | --- |
| 1–5 | 1 **dospělý bronzový drak** |
| 6–10 | 1k2 **ohavných yuan-tiů** s 2k10 + 5 **proklatými yuan-tiy** a 4k6 + 6 **čistokrevnými yuan-tiy** |
| 11–14 | 1k6 + 2 **medúz** |
| 15–18 | 1k2 **purpurových červů** |
| 19–22 | 2k4 **kyklopů** |
| 23–25 | Opuštěné město z bílého mramoru, které je přes den prázdné. V noci se po ulicích potulují neškodná zjevení, která přehrávají poslední okamžiky svého života. |
| 26–30 | 1k3 **mladých modrých draků** |
| 31–35 | 1 **vznešená mumie** |
| 36–40 | 1k4 hodin extrémního horka (viz 5. kapitola *Průvodce pána jeskyně*) |
| 41–50 | 1k3 **strážných nád** |
| 51–60 | 1k4 **ifrítů** |
| 61–63 | Starý rozcestník označující jediný cíl, zvaný Pazar |
| 64–72 | 1k4 **nohů** |
| 73–80 | 1k3 **gynosfing** |
| 81–85 | 1 **dospělý modrý drakostěj** |
| 86–90 | 1 **androsfinga** |
| 91–96 | 1 **prastarý mosazný drak** |
| 97–99 | 1 **prastarý modrý drak** |
| 100 | 1k4 **dospělých mosazných draků** |

###### Střetnutí v Temných říších (1.–4. úroveň)

| k% | Střetnutí |
| --- | --- |
| 1 | 1 **mozkožroutí mystik** |
| 2 | 1k3 + 1 **obřích jedovatých hadů** |
| 3 | 1k3 **obřích ještěrek** |
| 4 | 2k4 **obřích brouků ohnivců** |
| 5 | 1k8 + 1 **flampů** |
| 6 | 1 **vřesk** |
| 7 | 1k12 **obřích krys** |
| 8 | 2k4 **koboldů** |
| 9 | 1k8 + 1 **stryg** |
| 10 | 2k4 lidí (**kmenových válečníků**) hledajících cestu na povrch, kteří prchají před svými temnoříšskými utlačovateli |
| 11–12 | 1k10 **troglodytů** |
| 13–14 | 1k2 **šedých slizů** |
| 15–16 | 3k6 **stryg** |
| 17–18 | 1k3 **magmatických mefitů** |
| 19–20 | 1k10 **goblinů** |
| 21–22 | Orčí graffiti na stěnách urážející matku někoho jménem Krusk |
| 23–24 | 1 **roj hmyzu** |
| 25 | 1 **hlubinný gnóm** |
| 26–28 | 1k8 + 1 **drowů** |
| 29–30 | 1k4 **fialových hub** |
| 31–32 | 1k12 **kuo-toů** |
| 33 | 1 **rzivý netvor** |
| 34–35 | Sutí posetá chodba, jako by tu někdo nedávno vyklízel zával |
| 36–37 | 1k8 + 1 **obřích netopýrů** |
| 38–39 | 3k6 **koboldů** |
| 40–41 | 2k4 **divousů** |
| 42–43 | 1k4 + 3 **hejn netopýrů** |
| 44 | 1 trpasličí prospektor (**zvěd**) hledající zlato |
| 45 | 1 **mrchodravec**, nebo 1 **rosolová krychle** |
| 46 | 1k8 **temnoplášťů**, nebo 2k4 **hrotounů** |
| 47 | 1 **pekelný ohař** |
| 48 | 1k3 **spekter** |
| 49 | 1k4 **gobrů** |
| 50 | 1k10 + 5 **okřídlených koboldů** |
| 51 | 1k4 **ohnivých hadů** |
| 52 | 2k8 + 1 **troglodytů** |
| 53 | 1k6 **obřích pavouků** |
| 54 | 3k6 **kuo-toů** |
| 55 | 1 **gobliní vůdce** s 2k4 **gobliny** |
| 56 | 4k4 **divousů** |
| 57 | 1 **okrový rosol** |
| 58 | 2k10 **obřích stonožek** |
| 59 | 1 **notik**, nebo 1 **obří ropucha** |
| 60 | 1k4 **mykonidích dospělých** s 5k4 **mykonidími mladíky** |
| 61 | 1 **minotauří kostlivec**, nebo 1 **minotaur** |
| 62 | 3k6 **drowů** |
| 63 | 1 **mimik**, nebo 1 **dvojník** |
| 64 | 1k6 + 3 **skurutů** |
| 65 | 1 **rozumhlt**, nebo 1 **dohlížeč** |
| 66 | 1k8 + 1 **orků** |
| 67–68 | Slabé klepání vycházející z nedaleké stěny |
| 69 | 1 **blekotající tlamáč**, nebo 1 **vodní div** |
| 70 | 1k12 **výtrusnic** |
| 71 | 1 **obří had škrtič** |
| 72 | 1k10 **stínů** |
| 73 | 1k3 **grelů** |
| 74 | 1k4 **fextů** |
| 75 | 1k8 + 1 **quagotích sporových služebníků** |
| 76 | 1k2 **chrličů** |
| 77 | 1k4 **zlobrů, nebo 1k3 etinů** |
| 78 | 1k4 trpaličích průzkumníků (**veteránů**) |
| 79–80 | Opuštěný hornický tábor zkropený krví s rozházeným obsahem 1k3 jeskyňářských balíčků |
| 81 | 1 **chuul**, nebo 1 **salamandr** |
| 82 | 1k4 **fázových pavouků**, nebo 1k3 **hákovců** |
| 83 | 5k4 **duergarů** |
| 84 | 1 **duch**, nebo 1 **ohnivá lebka**, nebo 1 **přízrak** |
| 85 | 1 **druid** s 1 **ledním medvědem** (jeskynním medvědem) |
| 86 | 1 **skurutí kapitán** s 1k4 **polozlobry** a 2k10 **skuruty** |
| 87 | 1 **zemní elementál**, nebo 1 **černý pudin**k |
| 88 | 1 **kuo-toovský dozorce** s 1k8 + 1 **kuo-toovskými práskači** |
| 89 | 1 **quagotí tonot** s 1k3 **quagoty** |
| 90 | 1 **zřící zombie**, nebo 1 **kostěná nága** |
| 91 | 1 **orčí Grúmšovo oko** s 1k4 **orogy** a 2k8 **orky** |
| 92 | 1k4 **ghastů** s 1k10 **ghúly** |
| 93–95 | Páchnoucí kaluž, kterou nakapala slizká voda ze stropu |
| 96 | 1 **otyugh**, nebo 1 **krápnitec** |
| 97 | 1 **upíří zplozenec** |
| 98 | 1 **chiméra** |
| 99 | 1 **mozkožrout** |
| 100 | 1 **přízračná nága** |

###### Střetnutí v Temných říších (5.–10. úroveň)

| k% | Střetnutí |
| --- | --- |
| 1 | 3k6 **hejn netopýrů** |
| 2 | 1k4 **obřích pavouků**, nebo 1k4 **obřích ropuch** |
| 3 | 1 **mimik** |
| 4 | 2k4 **šedých slizů** |
| 5 | 2k10 **orků**, nebo 3k6 **troglodytů** |
| 6 | 3k6 **divousů** |
| 7 | 1k6 + 2 **magmatických mefitů** |
| 8 | 1 **gobliní vůdce** s 2k4 **gobliny** |
| 9 | 2k4 **temnoplášťů** |
| 10 | 2k8 + 1 **drowů** |
| 11 | 2k10 **hrotounů** |
| 12 | 1k4 **minotauřích kostlivců** |
| 13–14 | 3k6 **hlubinných gnómů** |
| 15 | 1 **druid** s 1 **ledním medvědem** (jeskynním medvědem) |
| 16–17 | 3k6 **orků** |
| 18 | 1 **kostěnná nága** |
| 19–20 | 2k6 **gobrů** |
| 21–25 | Světélkující houby rostoucí na stěnách vlhké jeskyně, osvětlující ji slabým světlem |
| 26 | 2k4 **spekte**r |
| 27 | 1k12 + 4 **stínů** |
| 28 | 1k3 **blekotajících tlamáčů** |
| 29–30 | 4k4 **skurutů** |
| 31–32 | 1k4 **mrchodravců** |
| 33–34 | 1 **černý pudink** |
| 35 | 1k4 **okrových rosolů** |
| 36–40 | Plísňová skvrna, která vypadá žlutě, když se na ni posvítí |
| 41 | 1k4 **notiků** |
| 42–43 | 2k8 + 1 **výtrusnic** |
| 44–45 | 1k3 **rosolových krychlí** |
| 46 | 1 **duch** |
| 47–48 | 1 **ohnivá lebka** |
| 49–50 | 2k8 **duergarů** |
| 51 | 1 **přízrak** |
| 52 | 1 ****klepetnatec** |
| 53 | 1 **xorn** |
| 54 | 1k6 + 2 trpasličích lovců (**veteránů**) pátrajících po trollech |
| 55 | 1 **skurutí kapitán** s 3k10 **skuruty** |
| 56 | 1 **krápnitec** |
| 57 | 1 **kuo-toovský dozorce** s 1k4 **kuo-toovskými práskači** a 1k8 + 1 **kuo-toy** |
| 58 | 1k3 **vodních divů** |
| 59 | 1k4 **ghastů** s 1k10 **ghúly** |
| 60 | 1 **otyugh** |
| 61–62 | Obchodní karavana 1 **drowího mága**, 2 **drowích elitních válečníků** a 2k10 **quagotů** |
| 63 | 1k4 **fextů** |
| 64 | 1k4 **dvojníků** |
| 65 | 2k8 **ohnivých hadů** |
| 66 | 1k4 **spekter** |
| 67 | 1 **orčí Grúmšovo oko** s 1k4 **orogy** a 2k10 + 3 **orky** |
| 68 | 1k3 **upířích zplozenců** |
| 69 | 1k4 **hákovců, nebo 1k4 minotaurů** |
| 70 | 3k6 **quagotích sporových služebníků** |
| 71–72 | 1k3 **grelů** |
| 73 | 1k6 + 1 **rozumhltů** |
| 74 | 1k10 **chrličů** |
| 75 | 1 **zřící zombie** |
| 76–77 | 1 **quagotí tonot** s 2k4 **quagoty** |
| 78 | 1k6 **etinů**, nebo 1k4 **trollů** |
| 79 | 1k8 + 1 **fázových pavouků** |
| 80 | 1 **fomorian**, nebo 1k3 **kyklopů** |
| 81 | 1k4 **zemních elementálů** |
| 82 | 3k6 **zlobrů** |
| 83 | 1k4 + 1 **chuulů** |
| 84 | 1k10 **pekelných ohařů** |
| 85 | 1k3 **drowích elitních válečníků** |
| 86 | 1k4 **chimér** |
| 87 | 1k4 **salamandrů** |
| 88 | 1 **pláštník** |
| 89 | 2k4 **fextů** |
| 90 | 1k4 **dravouků** |
| 91 | 1 **ohnivý obr** |
| 92 | 1 **alfagryk s 2k4 **gryky** |
| 93 | 1 **mozkožroutí mystik** |
| 94 | 1k4 **drowích mágů** |
| 95 | 1 **přízračná nága** |
| 96 | 1k4 **mozkožroutů** |
| 97 | 1 **behir** |
| 98 | 1 **abolet** |
| 99 | 1 **dao**, nebo 1 **kamenný obr** |
| 100 | 1 **zřící** |

###### Střetnutí v Temných říších (11.–16. úroveň)

| k% | Střetnutí |
| --- | --- |
| 1–2 | 3k6 **mrchodravců** |
| 3–4 | 1k6 + 1 **rosolových krychlí** |
| 5–6 | 1k8 + 2 **blekotajících tlamáčů** |
| 7–8 | 2k8 **minotauřích kostlivců** |
| 9–10 | 2k6 **okrových rosolů** |
| 11–12 | 2k4 **dvojníků** |
| 13–14 | 1k4 **quagotích tonotů** s 1k10 + 2 **quagoty** |
| 15–16 | 1k3 **krápnitců** |
| 17–18 | 3k6 **chrličů** |
| 19–20 | 1k10 **mimiků** |
| 21–25 | 20 sáhů dlouhá, 1k8 sáhů široká a 5k4 + 40 sáhů hluboká rokle |
| 26–27 | 1 **skurutí kapitán** s 3k10 **skuruty** |
| 28–29 | 2k4 **spekter** |
| 30–31 | 3k6 **ghastů** |
| 32–33 | 2k8 **rozumhltů** |
| 34–35 | 1k3 **orčích Grúmšových očí** s 2k4 **orogy** a 2k10 **orky** |
| 36–40 | Velká přírodní jeskyně s 2k10 mimořádně detailními sochami různých tvorů |
| 41–42 | 1k8 + 1 **kuo-toovských dozorců** |
| 43–44 | 2k4 **vodních divů** |
| 45–46 | 2k10 **gryků** |
| 47–48 | 3k6 **notiků** |
| 49–50 | 2k8 + 1 **zlobrů** |
| 51–52 | 1k6 + 2 **chuulů** |
| 53–54 | 1k8 + 1 **etinů** |
| 55 | 3k6 **grelů** |
| 56 | 2k4 **ohnivých lebek** |
| 57 | 2k12 trpasličích vojáků (**veteránů**) na hlídce |
| 58 | 2k8 **pekelných ohařů** |
| 59 | 1k10 **duchů** |
| 60 | 3k4 **fextů** |
| 61 | 3k6 **fázových pavouků** |
| 62 | 1k8 + 1 **kostěných nág** |
| 63–65 | Pronikavý výkřik následovaný temným smíchem |
| 66 | 1k4 **chimér** |
| 67 | 1k10 **černých pudinků** |
| 68 | 3k6 **minotaurů** |
| 69 | 2k4 **otyughů** |
| 70 | 1k6 + 1 **zřících zombií** |
| 71 | 4k4 **hákovců** |
| 72 | 1k8 + 1 **klepetnatců** |
| 73 | 2k4 **salamandrů** |
| 74 | 1k3 **alfagryků** |
| 75 | 1k6 + 2 **xornů** |
| 76–80 | Ruiny vesnice, která kdysi patřila hlubinným gnómům. Při prohledání je 50% šance, že družina najde 1k3 *léčivých lektvarů*, a 25% šance, že najde náhodný běžný kouzelný předmět |
| 81 | 2k4 **zemních elementálů** |
| 82 | 1k3 **přízračných nág** |
| 83 | 1k8 + 1 **kyklopů** |
| 84 | 1k6 + 2 **trollů** |
| 85 | 2k4 **kamenných obrů** |
| 86 | 2k4 **přízraků** |
| 87 | 1d4 **fomorianů** |
| 88 | 1k3 **drowích mágů** s 1k4 **drowími elitními válečníky** |
| 89 | 1k10 **upířích zplozenců** |
| 90 | 1k3 **pláštníků** |
| 91 | 1k4 **ohnivých obrů** |
| 92 | 1 **mozkožroutí mystik** s 1k6 + 1 **mozkožrouty** |
| 93 | 1k4 **daů** |
| 94 | 1k8 + 1 **dravouků** |
| 95 | 1k3 **behirů** |
| 96 | 1k4 **aboletů** |
| 97 | 1 **zřící** |
| 98 | 1 **mladý rudý stínový drak** |
| 99 | 1 **mrtvolný tyran** |
| 100 | 1 **purpurový červ** |

###### Střetnutí v Temných říších (17.–20. úroveň)

| k% | Střetnutí |
| --- | --- |
| 1 | 1k4 **alfagryků** |
| 2 | 2k8 **spekter** |
| 3–4 | 3k6 **minotaurů**, nebo 2k8 **kuo-toovských dozorců** |
| 5–6 | 2k8 **grelů** |
| 7–8 | 2k10 **fázových pavouků** |
|  9–10 | 4k4 **pekelných ohařů** |
| 11–12 | 1k6 + 2 **krápnitců** |
| 13–14 | 2k10 **fextů** |
| 16–16 | 3k6 **dvojníků** |
| 17–18 | 1k8 + 1 **chimér** |
| 19–20 | 1k4 **pláštníků** |
| 21 | 1 **skurutí kapitán** s 5k10 **skuruty** |
| 22–23 | 1k8 + 1 **zemních elementálů** |
| 24–25 | 2k4 **upířích zplozenců** |
| 26–27 | 3k6 **minotaurů** |
| 28–30 | 6 sáhů vysoká obrácená černá pyramida plující ve vzduchu 1 coul nad podlahou velké jeskyně |
| 31–32 | 1k10 **zřících zombií** |
| 33–34 | 1k4 **mozkožroutích mystiků** |
| 35–36 | 1d6 + 2 **otyughů** |
| 37–38 | 1k12 **trollů** |
| 39–40 | 1k10 **přízraků** |
| 41–43 | Krásná obsidiánová socha ležícího pantera |
| 44–45 | 1k4 **drowích mágů** s 1k6 **drowími elitními válečníky** |
| 46–47 | 1k4 **přízračných nág** |
| 48–49 | 1k8 + 1 **salamandrů** |
| 50–51 | 2k4 **klepetnatců** |
| 52–53 | 1k10 **xornů** |
| 54–56 | 1 **mladý rudý stínový drak** |
| 57–59 | 2k4 **fomorianů** |
| 60–62 | 1k8 + 1 **dravouků** |
| 63–65 | Stěny jeskyně plné pavučin, po kterých běhá 1k10 + 20 **pavouků** |
| 66–68 | 1k4 **ohnivých obrů** |
| 69–70 | 1k10 **mozkožroutů** |
| 71–73 | 2k4 **kamenných obrů** |
| 74–76 | 1k12 **kyklopů** |
| 77–80 | Velká jeskyně s 10 sáhů vysokou sochou Blibdúlpúlpy |
| 81–85 | 1k3 **daů** |
| 86–90 | 1k4 **zřících** |
| 91–93 | 1k4 **behirů** |
| 94–96 | 1 **mrtvolný tyran** |
| 97–99 | 1k3 **purpurových červů** |
| 100 | 2k4 **aboletů** |

## Pasti znovu a lépe
Pravidla pro pasti v *Průvodci Pána jeskyně* poskytují základní informace, které k řízení pastí během hraní hry potřebuješ. Tato kniha používá jiný, propracovanější přístup – popisuje pasti z hlediska jejich herních mechanismů a nabízí návod na vytvoření vlastních pastí s využitím nových pravidel.

Tato pravidla nevykreslují pasti jako mechanické nebo magické, ale místo toho je dělí na jiné dvě kategorie: jednoduché a složité.

### Jednoduché pasti

Jednoduché pasti jsou po spuštění neškodné nebo se jim jde snadno vyhnout. Skrytá jáma vykopaná u vchodu do skřetího doupěte, jedovatá jehla, která vyskočí ze zámku, a kuše nastavená tak, aby vystřelila, když vetřelec vstoupí na nášlapnou desku, to všechno jsou příklady jednoduchých pastí.

#### Prvky jednoduché pasti

Popis jednoduché pasti začíná její úrovní a závažností hrozby, kterou představuje. Po obecné poznámce o tom, jak past vypadá a jak funguje, následují tři odstavce, které říkají, jak past funguje z hlediska herních mechanismů.

***Úroveň a hrozba.*** Úroveň pasti je ve skutečnosti rozmezí úrovní, které odpovídají jednomu ze stupňů hry  (úrovně postav 1.–4., 5.–10., 11.–16. a 17.–20.) a udává, kdy je vhodné past v kampani použít. Kromě toho představuje každá past na základě jejích konkrétních detailů buď nepříjemnou, nebezpečnou, nebo vražednou hrozbu.

***Spouštěč.*** Jednoduchá past se aktivuje, když nastane událost, která ji spustí. Tato položka v popisu pasti uvádí místo spouštěče a činnost, která spuštění pasti způsobí.

***Účinek.*** Účinek pasti nastává po jejím spuštění. Past může vystřelit šipku, vypustit oblak jedovatého plynu, otevřít skrytý otvor atd. Tato část popisu specifikuje, na co past cílí, její útočný bonus nebo SO záchranných hodů a co se stane při zásahu nebo neúspěšném záchranném hodu.

***Protiopatření.*** Pasti lze odhalit nebo zneškodnit různými způsoby buď pomocí kouzel, nebo ověřením schopností. Tato část popisu uvádí možnosti, jak ji zneškodnit a uvádí taky, co se stane v případě neúspěšného pokusu.

#### Hraní jednoduché pasti

Přípravu na použití jednoduché pasti ve hře začni tím, že si zapíšeš hodnoty pasivní Moudrosti (Vnímání) postav. Většina pastí umožňuje odhalit spouštěče nebo jiné prvky, které můžou prozradit jejich přítomnost, pomocí ověření Moudrosti (Vnímání), a pokud se na tyto informace zeptáš hráčů až během hry, mohli by vytušit skryté nebezpečí.

Po spuštění pasti použij její účinky tak, jak to má uvedeno v popisu.

Pokud postavy past objeví, buď otevřený jejich nápadům, jak by ji chtěly překonat. Popis pasti je spíše výchozím bodem pro její zneškodnění, než její přesnou deﬁnicí.

Abys mohl lépe popsat, co se bude dít dál, měli by být hráči konkrétní v tom, jak chtějí past zneškodnit. Pouhé konstatování, že si chtějí hodit na ověření, ti moc nepomůže. Zeptej se jich, kde se jejich postavy nacházejí a co přesně mají v úmyslu udělat.

<Card header="Vytváření smysluplných pastí">

Pokud chceš zvýšit šanci, že pasti, které jsi pro střetnutí či dobrodružství nachystal, postavy jen tak nepřejdou, může se zdát jako dobrý nápad dát jich tam velké množství. Tím by se zajistilo, že se postavy budou muset vypořádat alespoň s jednou nebo dvěma z nich, ale je dobré toto nutkání potlačit.

Pokud jsou tvá setkání nebo dobrodružství vyplněna příliš velkým množstvím pastí, kterým postavy znovu a znovu padnou za oběť, pravděpodobně podniknou kroky, aby dalším zraněním či obětem zabránily. Kvůli svým čerstvým zkušenostem můžou být postavy příliš opatrné a hrozí, že se děj zastaví, zatímco hráči budou prohledávat každý čtvereční coul podzemí, jestli se na něm nenacházejí dráty a nášlapné desky.

Pasti jsou nejúčinnější, když svou přítomností překvapí, ne když se objevují tak často, že postavy věnují veškeré své úsilí vyhlížení, kde se objeví další.

</Card>

### Příklady jednoduchých pastí

Následující jednoduché pasti můžeš použít k doplnění svých dobrodružství nebo jako předlohu pro vlastní výtvory.

#### Jedovatá jehla

*Jednoduchá past (1.–4. úroveň postav, vražedná hrozba)*

Dobrý způsob, jak odradit případné zloděje od vykrádání pokladů, je ukrýt v zámku drobnou otrávenou jehlu. Taková past se obvykle dává do truhly nebo do dveří pokladnice.

***Spouštěč.*** Past spustí každý, kdo se pokusí vypáčit nebo šperhákem otevřít zámek.

***Účinek.*** Tvor, který past spustí, musí uspět v záchranném hodu na Odolnost se SO 20, jinak utrpí 14 (4k6) jedového zranění a je na 10 minut otrávený. Během otravy je současně paralyzovaný. Při úspěšném záchranném hodu utrpí pouze poloviční zranění a otrávený není.

***Protiopatření.*** Jehlu je možné odhalit úspěšným ověřením Moudrosti (Vnímání) se SO 20, ale pouze pokud postava prozkoumá zámek. K jejímu zneškodnění je potřeba zlodějské náčiní a úspěšné ověření Obratnosti se SO 20, a pokud by výsledný hod byl 10 nebo nižší, past se spustí.

#### Kůsovitá čepel

*Jednoduchá past (5.–10. úroveň postav, nebezpečná hrozba)*

Tato past používá pohyblivé čepele, které kyvadlově kmitají místností a ohrožují každého, kdo je poblíž. Obvykle se past s kůsovitou čepelí aktivuje manipulací s pákou nebo jiným jednoduchým zařízením. Tento druh pasti mají rádi zejména koboldi, protože dokáže zneškodnit i větší tvory.

***Spouštěč.*** Past se aktivuje zatažením za páku.

***Účinek.*** Každý Střední nebo větší tvor v 1 sáh široké a 4 sáhy dlouhé oblasti musí uspět v záchranném hodu na Obratnost se SO 15, jinak utrpí 14 (4k6) sečného zranění, nebo polovinu při úspěchu.

***Protiopatření.*** Páka není skrytá. Úspěšné ověření Moudrosti (Vnímání) se SO 15 odhalí na površích v oblasti působení pasti stopy po škrábancích a zbytky krvavých skvrn na stěnách a na podlaze. Páku jde vyřadit za pomoci zlodějského náčiní a úspěšným ověřením Obratnosti se SO 15.

#### Nastražené kuše

*Jednoduchá past (1.–4. úroveň postav, nebezpečná hrozba)*

Nastražené kuše jsou oblíbené u koboldů a dalších tvorů, kteří se při obraně svých doupat spoléhají na pasti. Past se skládá z drátu nataženého přes chodbu a napojeného na dvojici skrytých těžkých kuší. Ty jsou namířené tak, aby vystřelily na každého v chodbě, kdo o drát zavadí.

***Spouštěč.*** Past spustí tvor, který zavadí o napnutý drát.

***Účinek.*** Past provede dva útoky na tvora, který ji spustil. Každý útok má útočný bonus +8 a při zásahu způsobí 5 (1k10) bodného zranění. Na tento útok nelze použít výhodu ani nevýhodu.

***Protiopatření.*** Napnutý drát je možné odhalit úspěšným ověřením Moudrosti (Vnímání) se SO 15. K jeho odpojení je potřeba zlodějské náčiní a úspěšné ověření Obratnosti se SO 15, a pokud by výsledný hod byl 5 nebo nižší, past se spustí.

#### Ohnivý výšleh

*Jednoduchá past (1.–4. úroveň postav, nebezpečná hrozba)*

Chrám boha ohně Pyremia ohrožují zloději, kteří chtějí ukrást ohnivé opály, které tam kněží vystavují jako poctu svému bohu. Mozaika na podlaze ve vchodu do vnitřní svatyně se může stát pro každého vetřelce ohnivým peklem.

***Spouštěč.*** Každý, kdo na mozaiku vstoupí, způsobí, že z ní vyšlehne plamen. Ti, kdo otevřeně nosí Pyremiovy svaté symboly, tuto past nespustí.

***Účinek.*** Oblast ve tvaru krychle o hraně tří sáhů i nášlapnou desku pokryje ohnivá záplava. Každý tvor v zasažené oblasti musí uspět v záchranném hodu na Obratnost se SO 15, jinak utrpí 24 (7k6) ohnivého zranění, nebo polovinu při úspěchu.

***Protiopatření.*** Úspěšný hod na Moudrost (Vnímání) se SO 15 odhalí v oblasti zasažené touto pastí zbytky popela a slabé stopy po spáleninách. Úspěšný hod na Inteligenci (Náboženství) se SO 15 prozradí, že past jde zničit znehodnocením klíčové runy na obvodu mozaiky, při neúspěchu se ale past spustí. Úspěšné seslání kouzla *rozptyl magii* se SO 15 past zničí.

#### Padací mříž

*Jednoduchá past (1.–4. úroveň postav, nepříjemná hrozba)*

Někteří obyvatelé stavějící podzemí, jako například šílení kouzelníci hledající nové oběti, nemají v úmyslu umožnit svým návštěvníkům snadný útěk. Past s padací mříží může být obzvláště záludná, pokud je samotná mříž umístěna ve větší vzdálenosti od nášlapné desky, která ji aktivuje. Takže i když je deska umístěna hluboko v podzemí, mříž, která uzavírá jeho vchod, může být vzdálena desítky sáhů. Dobrodruzi pak nevědí, že jsou v pasti, dokud se nerozhodnou zamířit k východu.

***Spouštěč.*** Past spustí tvor, který vstoupí na nášlapnou desku.

***Účinek.*** Ze stropu se spustí železná mříž, která zablokuje východ nebo chodbu.

***Protiopatření.*** Nášlapnou desku je možné odhalit úspěšným ověřením Moudrosti (Vnímání) se SO 20. K jejímu zablokování je potřeba zlodějské náčiní a úspěšné ověření Obratnosti se SO 20, a pokud by výsledný hod byl 5 nebo nižší, past se spustí.

#### Padací síť

*Jednoduchá past (1.–4. úroveň postav, nebezpečná hrozba)*

Goblini mají sklon zotročovat své nepřátele, a tak dávají přednost pastem, které zanechávají vetřelce nezraněné. Ti pak můžou být nasazeni na práci v dolech nebo jinde.

***Spouštěč.*** Past spustí drát natažený přes chodbu, ke kterému je na jednom konci připevněna velká síť. Pokud se drát přetrhne, síť spadne dolů na vetřelce. K drátu je taky připevněn železný zvonek, a když past spustí, zazvoní a upozorní blízké stráže.

***Účinek.*** Když se rozezní zvonek, spadne síť o velikosti čtyř čtverečních sáhů na zem. Jakýkoliv tvor, který se v této oblasti nachází, musí uspět v záchranném hodu na Obratnost se SO 15, jinak se do ní zaplete a je jí zadržený. Pokud se chce ze sítě osvobodit, nebo z ní dostat ven jiného tvora, musí uspět v ověření Síly se SO 10. Další možností, jak lapeného tvora bez ublížení vyprostit, je na síť (OČ 10, 20 životů) zaútočit a způsobit jí alespoň 5 sečného poškození.

***Protiopatření.*** Nastražený drát a síť se dají odhalit úspěšným ověřením Moudrosti (Vnímání) se SO 15. K odpojení drátu, aniž by síť spadla nebo se rozezněl zvonek, je potřeba zlodějské náčiní a úspěšné ověření Obratnosti se SO 15, při neúspěchu se past spustí.

#### Past na medvědy

*Jednoduchá past (1.–4. úroveň postav, nebezpečná hrozba)*

Past na medvědy tvoří dvojice železných čelistí, které se při šlápnutí na ně zavřou a sevřou oběti nohu. Past je připevněná k zemi a oběť tak zůstane znehybněná.

***Spouštěč.*** Past spustí tvor, který na ni šlápne.

***Účinek.*** Past zaútočí na tvora, který ji spustil. Má útočný bonus +8 a při zásahu způsobí 5 (1k10) bodného zranění. Na tento útok nelze použít výhodu ani nevýhodu. Rychlost tvora zasaženého pastí se sníží na 0 a nemůže se hýbat, dokud se z pasti nevyprostí úspěšným hodem na Sílu se SO 15, nebo dokud ho z ní stejným hodem nevyprostí jiný, vedle stojící tvor.

***Protiopatření.*** Past je možné odhalit úspěšným ověřením Moudrosti (Vnímání) se SO 10. Ke zneškodnění je potřeba zlodějské náčiní a úspěšné ověření Obratnosti se SO 10.

<Card>

Zakryté jámy jsou legrační!

Protože když na ni jeden z vás

chodičů vstoupí, spadne dolů!

A zraní se! A to je pak panečku prča.

</Card>

#### Věčný spánek

*Jednoduchá past (11.–16. úroveň postav, vražedná hrozba)*

Po aktivaci pasti věčného spánku uvolní nášlapná deska kouzlo, které může uvrhnout vetřelce do hlubokého spánku. Pro strážce podzemí je pak snadné se spáčů zbavit.

***Spouštěč.*** Past spustí tvor, který vstoupí na nášlapnou desku.

***Účinek.*** Po aktivaci sešle past kouzlo *spánek* s výchozím bodem na desce, přičemž použije pozici kouzla 9. úrovně.

***Protiopatření.*** Nášlapnou desku jde odhalit úspěšným ověřením Moudrosti (Vnímání) se SO 20. Úspěšné ověření Inteligence (Mystika) se SO 20, provedené ve vzdálenosti do 1 sáhu od nášlapné desky, past deaktivuje, ale pokud je celkový výsledek hodu 10 a nižší, past se spustí. Kouzlo *rozptyl magii* (SO 15), které je úspěšně sesláno na nášlapnou desku, past zničí.

#### Zakrytá jáma

*Jednoduchá past (1.–4. úroveň postav, nepříjemná hrozba)*

Nejjednodušší z těchto pastí je jen dva sáhy hluboká díra v podlaze zakrytá roztrhanými hadry, přes které je naházená hlína a listí, takže to na první pohled vypadá jako pevná zem. Tento typ pasti se hodí k zablokování vchodu do doupěte nestvůr a obvykle má po stranách úzké výstupky, po kterých se kolem ní dá projít.

***Spouštěč.*** Do jámy může spadnout každý, kdo na zamaskované hadry šlápne.

***Účinek.*** Při úspěšném záchranném hodu na Obratnost se SO 10 se padající tvor zachytí o okraj jámy nebo instinktivně ustoupí. Při neúspěchu spadne do jámy a utrpí 3 (1k6) drtivého zranění způsobeného pádem.

***Protiopatření.*** Úspěšným ověřením Moudrosti (Vnímání) se SO 10 si tvor může všimnout hadrů na podlaze, stejně jako jednu stopu široké římsy na okraji jámy, po které ji může bezpečně obejít.

### Vytváření jednoduchých pastí

Jednoduché pasti si můžeš vytvořit sám, stačí se držet následujících pokynů. Můžeš taky upravit pasti z uvedených příkladů a přizpůsobit je tak pro jiné úrovně hry a nebezpečnosti jejich hrozby. Úpravu jejich SO a způsobovaného zranění najdeš níže.

#### Účel

Než se pustíš do tvorby detailů své pasti, zamysli se nad důvodem její existence. Proč by někdo takovou past stavěl? Jaký je její účel? Promysli si tvůrce pasti (v dobrodružství), jeho záměr a místo, které past chrání. Pasti mají ve světě svůj účel – nejsou vytvořeny bezdůvodně – a tento účel určuje povahu a účinky pasti.

Níže je popsáno několik obecných účelů, které může past mít. Můžeš se jimi inspirovat při tvorbě svých vlastních pastí.

***Poplach.*** Poplašná past má za úkol upozornit obyvatele oblasti na přítomnost vetřelců. Může vyvolat zvuk zvonku nebo gongu. Tento typ pasti zřídkakdy zahrnuje záchranný hod, protože po jejím spuštění se poplachu nelze vyhnout.

***Zabití.*** Některé pasti jsou prostě a jednoduše určeny k likvidaci vetřelců. Jejich účinky zahrnují otrávené jehly, které vyskočí při manipulaci se zámkem, výbuchy plamenů, které zaplaví místnost, jedovatý plyn a další smrtící prostředky. Záchranné hody – obvykle na Obratnost nebo Odolnost – umožňují tvorům se účinkům pastí vyhnout nebo je aspoň zmírnit.

***Zadržení.*** Zadržující past má za úkol udržet svou oběť na místě a znemožnit jí pohyb. Takové pasti se často používají ve spojení s pravidelnými hlídkami stráží, takže oběti jsou pravidelně vyprošťovány a odváděny na jiné místo, kde s nimi bude nějak naloženo. Ve starobylém podzemí však můžou být stráže dávno pryč.

Zadržujícím pastem se dá vyhnout – obvykle to vyžaduje úspěšný záchranný hod na Sílu, ale některé pasti provedení záchranného hodu neumožňují. Kromě způsobeného zranění znemožňují takové pasti i pohyb. Úspěšným ověřením Síly (s použitím SO záchranného hodu pasti) nebo poškozením pasti je možné zajatce osvobodit. Příkladem může být past na medvědy, klec, která se spouští ze stropu, nebo zařízení, které vystřeluje síť.

***Zpomalení.*** Některé pasti jsou navrženy tak, aby zpomalily nepřátele a poskytly obyvatelům podzemí čas na obranu nebo útěk. Klasickým příkladem takové pasti je zakrytá jáma. 2 sáhy hluboká jáma obvykle způsobuje malé zranění a je snadné z ní uniknout, ale plní svůj účel tím, že zdržuje vetřelce v postupu. Mezi další příklady zpomalovacích pastí patří hroutící se stěny, padací mříže a zamykací mechanismy, které zavírají a následně zamykají dveře. Pokud má zpomalovací past pohyblivé části, které postavy přímo ohrožují, musejí obvykle uspět v záchranném hodu na Obratnost, aby se vyhnuly následnému zranění.

#### Úroveň a smrtonosnost

Před vytvořením účinků pasti si promysli její úroveň a smrtonosnost.

Pasti se dělí do čtyř úrovňových rozsahu: 1.–4., 5.–10., 11.–16. a 17.–20. Úroveň, kterou pro past zvolíš, ti poskytne výchozí bod pro určení její účinnosti.

Pokud chceš následně určit sílu pasti, rozhodni se, zda je pro postavy v rozsahu své úrovně nepříjemnou, nebezpečnou nebo vražednou hrozbou. Je nepravděpodobné, že by nepříjemná past postavu zabila. Nebezpečná past obvykle způsobuje dostatečné zranění, aby postava, kterou zasáhne, potřebovala vyléčit. Vražedná past může postavě během jediného zásahu snížit životy na 0 a většina postav, které zasáhne, bude potřebovat krátký nebo důkladný odpočinek.

Při určování účinků pasti se řiď následujícími tabulkami. Tabulka SO záchran a útočné bonusy pastí udává SO záchranného hodu, SO ověření a útočný bonus pasti. SO ověření je výchozí pro všechny ověření použité k interakci s pastí.

Tabulka Závažnost zranění podle úrovně uvádí typické hodnoty zranění, které past způsobuje postavám na určitých úrovních. Uvedené hodnoty předpokládají, že past zraní jednoho tvora. U pastí, které můžou zasáhnout více než jednoho tvora najednou, použij pro zranění místo k10 hodnoty k6.

Tabulka Ekvivalent kouzla podle úrovně ukazuje úroveň pozice kouzla, která je vhodná pro danou úroveň postavy a závažnost nebezpečí, které past představuje. Kouzlo je skvělým základem pro konstrukci pasti, ať už past kouzlo duplikuje (zrcadlo, které na toho, kdo se do něj podívá, sešle kouzlo *zmam osobu*), nebo využívá jeho účinků (alchymistické zařízení, které vybuchne jako *ohnivá koule*).

Položka Vražedná pro postavy na 17. a vyšší úrovni navrhuje spojit kouzlo 9. a 5. úrovně do jednoho efektu. V tomto případě si vyber dvě kouzla nebo zkombinuj účinky kouzla seslaného pomocí pozice 9. a 5. úrovně. Například kouzlo *ohnivá koule* by v této situaci při neúspěšném záchranném hodu způsobilo 24k6 ohnivého zranění.

###### Tabulka SO záchran a útočné bonusy pastí

| Závažnost pasti | SO záchrany | Útočný bonus |
| :--- | :---: | :---: |
| Nepříjemná | 10 | +5 |
| Nebezpečná | 15 | +8 |
| Vražedná | 20 | +12 |

###### Závažnost zranění podle úrovně

| Úroveň postav | Nepříjemná | Nebezpečná | Vražedná |
| :---: | :---: | :---: | :---:|
|1.–4.| 5 (1k10)| 11 (2k10)| 22 (4k10)|
|5.–10.| 11 (2k10)| 22 (4kl0)| 55 (10k10)|
|11.–16.| 22 (4k10)| 55 (10k10)| 99 (131810)|
|17.–20.| 55 (10k10)| 99 (18k10)| 132 (24k10)|

###### Ekvivalent kouzla podle úrovně

|Úroveň postavy| Nepříjemná |Nebezpečná| Vražedná|
| :---: | :---: | :---: | :---:|
|1.–4.| Trik| 1.| 2.|
|5.–10.| 1.| 3.| 6.|
|11.–16.| 3.| 6.| 9.|
|17.–20.| 6.| 9.| 9. + 5.|

#### Spouštěče

Spouštěč je okolnost, která musí nastat, aby se past spustila.

Rozhodni se, co způsobí spuštění pasti, a urči, jak můžou postavy spouštěč zablokovat. Několik příkladů spouštěčů najdeš v následujícím seznamu:

 * Nášlapná deska, která po sešlápnutí spustí past.

 * Nástražný drát, který po přerušení spustí past, což obvykle nastane, když přes něj někdo projde.

 * Kulovitá klika, která spustí past, když se s ní špatně otočí.

 * Dveře nebo truhla, které při otevření spustí past.

Aby byl spouštěč účinný, musí být obvykle skrytý. Jinak by obyčejně bylo snadné se pasti vyhnout.

Spouštěče, které stačí pro jejich odhalení jen vidět, vyžadují hod na ověření Moudrosti (Vnímání). Když nastraženou jámu zakrývá síť pokrytá listím, postavy ji můžou odhalit, pokud si jí všimnou skrz mezery mezi listy. Nástražný drát, stejně jako nášlapnou desku, je možné odhalit, když si jich někdo jen všimne.

Všimnout si jiných pastí vyžadují pečlivou prohlídku a úsudek. Kulovitá klika otevírá dveře, když se otočí doleva, ale spustí past, když se otočí doprava. Všimnout si takové důmyslné pasti vyžaduje úspěšné ověření Inteligence (Pátrání). Spouštěč je zřejmý. Pochopení jeho podstaty už ne.

SO ověření, bez ohledu na typ, závisí na dovednosti a péči věnované zakrytí pasti. Většinu pastí jde odhalit úspěšným ověřením se SO 20, ale hrubě vyrobená nebo spěšně nastražená past má SO 15. Výjimečně důmyslné pasti můžou mít SO 25.

Následně se tedy musíš zamyslet nad tím, co postavy úspěšným ověřením zjistí. Ve většině případů ověření odhalí past. V ostatních případech odhalí vodítka, ale zmaření pasti stále vyžaduje jistý úsudek. I když postavy v ověření uspějí, stále můžou past spustit, pokud neporozumí tomu, co zjistily.

#### Účinky

Návrh účinků pasti je přímočarý proces. Tabulky pro SO záchranných hodů, útočných bonusů, zranění a podobně ti poskytnou výchozí bod pro většinu jednoduchých pastí, které způsobují zranění.

Pro pasti se složitějšími účinky je nejlepším výchozím bodem použití tabulky Ekvivalent kouzla podle úrovně, díky které najdeš nejlepší shodu pro zamýšlený účinek tvé pasti. Kouzla jsou dobrým výchozím bodem, protože jde o kompaktní prvky herního návrhu, které přinášejí specifické účinky.

Pokud jako výchozí bod používáš kouzlo, zkontroluj, jestli je třeba vyladit jeho účinky tak, aby odpovídaly povaze pasti. Například můžeš snadno změnit typ zranění, které kouzlo způsobuje, nebo záchranný hod, který vyžaduje.

#### Zneškodnění jednoduché pasti

Ke zneškodnění jednoduché pasti je nutné jen jedno úspěšné ověření vlastnosti. Představ si, jak tvá past funguje, a pak přemýšlej o tom, jak by ji postavy mohly překonat. Můžeš definovat více než jeden druh ověření vlastnosti. Některé pasti můžou být tak chabě skryté, že se dají jednoduše objevit nebo obejít. Například zakrytá jáma je fakticky zneškodněna, jakmile si jí postavy všimnou. Potom ji můžou jednoduše obejít, nebo můžou slézt na jedné straně dolů, projít po dně jámy a na druhé straně vyšplhat zase nahoru.

Jakmile určíš, jak může být past zneškodněna nebo jak se jí lze vyhnout, rozhodni o vhodných kombinacích vlastností a dovedností, které můžou postavy použít. K tomuto účelu se běžně používá ověření Obratnosti pomocí zlodějského náčiní, ověření Síly (Atletika) a ověření Inteligence (Mystika).

Ověření Obratnosti za použití zlodějského náčiní lze použít na pasti, které mají mechanický prvek. Se zlodějským náčiním se dá zneškodnit nástražný drát nebo nášlapná deska, demontovat mechanismus otrávené jehly nebo ucpat ventil, kterým uniká jedovatý plyn do místnosti.

Ověření Síly je často metodou pro zmaření pastí, které lze zničit nebo předejít jejich spuštění hrubou silou. Kůsovitou čepel jde zlomit, posuvný kvádr udržet na místě a síť roztrhat.

Magickou past může zneškodnit ten, kdo umí zablokovat magii, která ji pohání. Úspěšné ověření Inteligence (Mystika) obvykle umožňuje postavě zjistit, jak magická past funguje a jak odvrátit její účinek. Postava například může zjistit, že sochu, která ze svých úst chrlí magický plamen, může zneškodnit rozbitím jednoho z jejích skleněných očí.

Když už víš, jaký druh ověření je vyžadován, rozhodni, co se stane při neúspěšném pokusu o zneškodnění pasti. V závislosti na druhu provedeného ověření a povaze pasti můžeš stanovit, že negativní důsledky bude mít každé neúspěšné ověření – což obvykle znamená spuštění pasti. Jindy můžeš stanovit číslo, které musí dané ověření hodit, aby ke spuštění pasti nedošlo (například "výsledek ověření 5 či méně spustí past"). Pokud je celkový výsledek ověření roven či menší než toto číslo, past se aktivuje.

#### Umístění jednoduché pasti

Co se týče vhodného umístění pasti, rozhodující je kontext a prostředí. Past jako kyvadlový kmen, který má za cíl srazit postavy stranou, je na typické lesní cestě pouhou nepříjemností, kterou jde snadno obejít. Ale na úzké stezce, která lemuje stranu strmého, hlubokého útesu, jde o potenciálně smrtelné nebezpečí.

Úzká hrdla a úzké chodby vedoucí k důležitým místům v podzemí jsou dobrými misty pro umístění pastí, zejména těch, které slouží k vyvolání poplachu nebo zadržení. Cílem je odradit nebo zdržet vetřelce, než se dostanou na kritické místo, což dává obyvatelům podzemí šanci připravit se na obranu nebo protiútok.

Truhla s pokladem, dveře vedoucí do pokladnice nebo jakákoliv jiná překážka či nádoba, která stojí v cestě k cennému pokladu, je ideálním místem pro zabíjecí pasti. V takových případech je past poslední obrannou proti zlodějům nebo vetřelcům.

Protože poplašné pasti nepředstavují žádnou přímou fyzickou hrozbu, jsou vhodné do oblastí, které používají i obyvatelé podzemí – za předpokladu, že obyvatelé o pasti vědí a vědí i, jak se jí vyhnout. Nehody se stávají, ale pokud goblin ve svém doupěti zakopne a spustí poplašnou past, k žádné skutečné újmě nedojde. Rozezní se poplach, dorazí stráže, potrestají nemotorného goblina a past opět nastraží.

### Složité pasti

Složitá past představuje pro dobrodruhy vícero nebezpečí. Složitá past zůstává po aktivaci nadále nebezpečná, dokud se jí postavy nevyhnou nebo ji nezneškodní. Některé složité pasti se postupem času stávají nebezpečnějšími, protože akumulují energii nebo nabírají rychlost.

Složité pasti je také oproti jednoduchým těžší zneškodnit. Jedno ověření nestačí. Místo toho je nutná série ověření, kterými se jednotlivé části pasti postupně rozeberou. Účinek pasti se s každým úspěšným ověřením postupně snižuje, až nakonec postavy past zneškodní.

Nejsložitější pasti jsou navrženy tak, aby je mohl zneškodnit jen ten, kdo je vystaven jejich účinku. Například mechanismus, který řídí chodbu plnou kůsovitých čepelí, je na opačném konci než vstup, nebo sochu, která vydechuje do oblasti nekrotickou energii, může zneškodnit pouze ten, kdo v zasažené oblasti stojí.

#### Popis složité pasti

Složitá past má všechny prvky jednoduché pasti a navíc i zvláštní vlastnosti, které z ní činí silnější hrozbu.

***Úroveň a závažnost.*** Složitá past používá stejné označení úrovně a závažnosti jako jednoduchá past.

***Spouštěč.*** Složitá past má spouštěč, stejně jako jednoduchá past. Některé složité pasti můžou mít spouštěčů několik.

***Iniciativa.*** Složitá past provádí tahy podobně jako tvor, protože její funkce není okamžitá, ale trvá po určitou dobu. Tato část popisu pasti uvádí, zda je pomalá (jedná v pořadí iniciativy 10), rychlá (jedná v pořadí iniciativy 20) nebo velmi rychlá (jedná v pořadí iniciativy 20 i 10). Past jedná vždy až po tvorech, kteří mají stejnou iniciativu.

***Aktivní prvky.*** V této části popisu jsou popsány konkrétní účinky, které past ve svém tahu vytváří. Past může mít více aktivních prvků nebo tabulku, podle které si hodíš, abys náhodně určil její účinek, nebo možnosti, z nichž si můžeš vybrat.

***Dynamické prvky.*** Dynamický prvek je hrozba, která vznikne nebo se vyvíjí během svého fungování. Změny týkající se dramatických prvků se obvykle projeví na konci každého tahu pasti nebo v reakci na akce postav.

***Konstantní prvky.*** Složitá past představuje hrozbu i v době, kdy neprovádí svůj tah. Konstantní prvky popisují, jak tyto části pasti fungují. Většina z nich zaútočí na každého tvora, který skončí svůj tah v určité oblasti, nebo si vynutí jejich záchranný hod.

***Protiopatření.*** Past jde zneškodnit různými způsoby. Popis pasti podrobně popisuje ověření nebo kouzla, kterými ji jde odhalit či zneškodnit. Také určuje, co se stane (pokud se něco stane), při neúspěšném pokusu o její zneškodnění.

Zneškodňování složité pasti je jako zneškodňování jednoduché pasti, až na to, že složité pasti vyžadují více ověření. Zneškodnění jednoho z prvků složité pasti obvykle vyžaduje tři úspěšná ověření. Mnoho z těchto pastí má více prvků, takže dá zabrat, než se povypínají všechny její části. Avšak úspěšné ověření obvykle sníží účinnost daného prvku pasti, třebaže ji nezneškodní.

#### Hraní složité pasti

Složitá past funguje ve hře podobně jako legendární nestvůra. Když je aktivována, aktivní prvky pasti jednají podle své iniciativy. V každém ze svých pořadí iniciativy se aktivují rysy pasti až poté, co jednali všichni tvorové se stejnou iniciativou. Uplatni účinky uvedené v popisu pasti.

Po vyřešení účinků aktivních prvků pasti zkontroluj její dynamické prvky a zjisti, zda se v pasti něco nezmění. Mnoho složitých pastí má účinky, které se v průběhu střetnutí mění. Magická aura může s přibývajícím časem způsobovat větší zranění nebo kůsovitá čepel může měnit oblast místnosti, na kterou útočí.

Konstantní prvky pasti jí umožňují účinkovat mimo svůj tah. Na konci tahu každého tvora se podívej na konstantní prvky pasti a zjisti, zda se nespustily některé z jejich účinků.

#### Zkušenosti za složité pasti

Překonání složité pasti si zasluhuje ocenit body zkušeností v závislosti na nebezpečí, které past představuje. Zda družina past překonala je nutné posoudit. Obecně řečeno, pokud postavy složitou past zneškodní nebo jsou vystaveny jejím účinkům a přežijí, uděl jim za projevené úsilí body zkušeností podle níže uvedené tabulky.

###### Zkušenosti za složité pasti

| Úroveň pasti | Body zkušeností |
| :---: | :---: |
| 1.–4. | 650 |
| 5.–10. | 3 850 |
| 11.–16. | 11 100 |
| 17.–20. | 21 500 |

### Příklady složitých pastí

Následující složité pasti jde použít jako výzvu pro hráčské postavy nebo jako inspiraci pro tvé vlastní výtvory.

#### Jedovatá bouře

*Složitá past (11.–16. úroveň postav, vražedná hrozba)*

Tato ďábelská past byla postavena, aby eliminovala vetřelce, kteří pronikají do chrámu yuan-tiů. Past je čtvercová místnost o straně 12 sáhů, s 1 sáh širokými kamennými dveřmi uprostřed každé zdi. V každém rohu místnosti stojí 2 sáhy vysoká socha velkého hada, stočená a připravená k útoku. Oči v každé soše jsou z rubínů, kus za 200 zl.

***Spouštěč.*** Tato past se aktivuje, když je z nějaké sochy vydloubnut rubín. Ústa každé sochy se otevřou a odhalí 1 stopu širokou hadici, která vede hrdlem do útrob sochy.

***Iniciativa.*** Past jedná v pořadí iniciativy 20 a 10.

***Aktivní prvky.*** Past vyplní místnost jedovatým plynem a dalšími smrtícími účinky.

**Zamčené dveře (Iniciativa 20).** Čtvery dveře vedoucí do této místnosti se zabouchnou a magicky uzamknou. Tento účinek se aktivuje pouze jednou, při prvním spuštění pasti.

**Jedovatý plyn (Iniciativa 20).** Místnost zaplní jedovatý plyn. Každý tvor uvnitř místnosti musí uspět v záchranném hodu na Odolnost se SO 20, jinak utrpí jedové zranění 33 (6k10), nebo poloviční zranění při úspěšném záchranném hodu.

**Bouře (Iniciativa 10).** Vzduch a plyn z pasti spolu zreagují. Hoď k6 a podívej se do následující tabulky.

##### Účinky bouře

| k6 | Účinek |
| :---: | :--- |
| 1 | Halucinogenní plyn pomátne mysl i smysly. Všechna ověření Inteligence a Moudrosti mají během pobytu v této místnosti nevýhodu, dokud se prvek Bouře neaktivuje znovu. |
| 2 | Oblast vyplní výbušný plyn. Pokud má někdo u sebe otevřený oheň, dojde k výbuchu. Všichni tvorové v oblasti musejí uspět v záchranném hodu na Obratnost se SO 20, jinak utrpí ohnivé zranění 22 (4k10), nebo poloviční zranění při úspěšném záchranném hodu. Otevřený oheň pak zhasne. |
| 3 | Místnost vyplní oslabující plyn. Všechna ověření Síly a Obratnosti mají během pobytu v této místnosti nevýhodu, dokud se prvek Bouře neaktivuje znovu. |
| 4 | Lomcující vitr nutí každého tvora v místnosti, aby si hodil záchranný hod na Sílu se SO 20, a pokud neuspěje, je sražen k zemi.|
| 5 | Místnost zaplní kouř. Viditelnost se sníží na 1 stopu, dokud se prvek Bouře neaktivuje znovu.|
| 6 | Místnost zaplaví jed a nutí tvory, aby si hodili záchranný hod stejně jako u prvku Jedovatý plyn.|

***Dynamický prvek.*** Čím déle setrvává jedovatý plyn v místnosti, tím je vražednější.

**Zvýšená účinnost.** Zranění z prvku Jedovatý plyn se po aktivaci zvyšuje každé kolo o 11 (2k10), ale maximálně na 55 (10k10).

***Protiopatření.*** Je několik způsobů, jak past překonat.

**Otevření dveří.** Otevření dveří je nejrychlejší způsob, jak past odstavit, avšak dveře jsou magicky chráněny. Pokud chce postava otevřít dveře, musí nejprve uspět v ověření Moudrosti (Vnímání) se SO 20, aby našla uzamykací mechanismus. Potom je nutné úspěšné ověření Inteligence (Mystika) se SO 20, aby zneškodnila silovou kouli, která obklopuje zámek (*rozptyl magii* na ni nepůsobí). Úspěch v ověření Obratnosti s použitím zlodějského náčiní se SO 20 zámek otevře. Nakonec je nutné úspěšné ověření Síly (Atletika) se SO 20, aby se dveře po zatlačení otevřely. Každé ověření vyžaduje akci.

**Zneškodnění soch.** Sochu jde zneškodnit zablokováním otvoru v jejích ústech. Těžce sochu poškodit je špatný nápad, protože plynové ventily stále zůstanou otevřené. Snížení životů sochy na 0 (OČ 17; 20 žt, odolání vůči ohnivému, bodnému a sečnému poškození; imunita vůči jedovému a psychickému poškození) nebo úspěšné ověření Síly se SO 20 za účelem rozbití sochu rozpraská a zvýší zranění způsobované Jedovatým plynem o 5 (1k10). Úspěšné ověření Obratnosti s použitím zlodějského náčiní se SO 20 nebo úspěšné ověření Síly se SO 15 za účelem zablokování sochy pláštěm či obdobným předmětem sníží jedové zranění o 5 (1k10). Jakmile postava uspěje v ověření, musí někdo vedle sochy zůstat, aby byla dál blokovaná. Pokud jsou tímto způsobem zablokovány všechny čtyři sochy, past se vypne.

#### Koule drtivé zhouby

*Složitá past (5.–10. úroveň postav, smrtící hrozba)*

Jistý dvorní šašek vymyslel smrtící past, která měla zatočit s každým, kdo by plánoval ukrást jeho kouzelnou šaškovskou čepici. Šaškova hrobka se nachází na konci 2 sáhy široké a 30 sáhů dlouhé chodby, která vede od severu k jihu a prudce se svažuje. Vstup do hrobky tvoří dveře ve východní zdi ve spodní části svahu, u jižního konce chodby.

***Spouštěč.*** Tato past se aktivuje, jakmile se otevřou dveře vedoucí k šaškově rakvi. Na severním konci chodby se otevře magický portál, z něhož se vyvalí obrovská ocelová koule a valí se dolů. Když se dovalí na dno svahu, na okamžik se objeví druhý portál, teleportuje kouli zpět na vrchol svahu a celý proces se znovu opakuje.

***Iniciativa.*** Past jedná v pořadí iniciativy 10 (ale viz dynamický prvek níže).

***Aktivní prvek.*** Přestože je past ve své podstatě složitá, má jen jediný aktivní prvek. Víc nepotřebuje.

**Koule drtivé zhouby (Iniciativa 10).** Aktivním prvkem pasti je ocelová koule, která vyplňuje téměř celou dvousáhovou šířku chodby a ve svém tahu se valí ke dnu svahu. Každý tvor, který se nachází kouli v cestě, musí uspět v záchranném hodu na Sílu se SO 20, jinak utrpí drtivé zranění 22 (4k10) a je sražen k zemi. Když uspěje, utrpí poloviční zranění a sražen není. Předměty, které kouli blokují, například vykouzlená zeď, utrpí při nárazu maximální poškození.

***Dynamický prvek.*** Čím déle se koule valí, tím víc je smrtící.

**Rychlost zabíjí.** Po svém tahu se koule zrychlí, což představuje zvýšení jí způsobovaného zranění o 11 (2k10). Když je toto zranění 55 (10k10) či větší, koule jedná v pořadí iniciativy 20 a 10.

***Protiopatření.*** Past jde neutralizovat zastavením koule nebo zabráněním jí v teleportaci.

**Zastavení koule.** Zastavení koule je nejjednodušší způsob, jak past přerušit. Snadno toho jde docílit *zdí síly*, stejně jako jakýmkoliv předmětem umístěným do její dráhy, který má dost životů, aby absorboval poškození z koule, aniž by byl zničen.

**Přerušení portálů.** Každý portál jde neutralizovat třemi úspěšnými ověřeními Inteligence (Mystika) se SO 20, ale samotná analýza, jak portál přerušit, vyžaduje čas. Na fungování portálů se podílejí mdlé runy ve stropě a podlaze na obou koncích chodby. Tvor musí nejprve pomocí akce sadu run prozkoumat a potom pomocí následující akce se pokusit runy zničit. Každé úspěšné ověření sníží zranění způsobované koulí o 11 (2k10), protože průchody vadným portálem snižují její rychlost.

Nebo jde sadu run zneškodnit třemi úspěšnými sesláními *rozptyl magii* (SO 19) cílenými na některou runu v dané sadě.

Pokud je jižní portál zničen, koule dopadne na jižní zeď a zastaví se. Blokuje dveře do hrobky, ale postavy můžou uniknout.

#### Ulička čepelí

*Složitá past (1.–4. úroveň postav, nebezpečná hrozba)*

V zaváté pyramidě, která naznačuje polohu ztraceného města Cynidicey, je hrobka krále Alexandra a královny Zenobie. Vchod do jejich hrobky tvoří dlouhá předsíň protkaná pastmi, přístupná pouze skrz důmyslně skryté tajné dveře. Chodba je 4 sáhy široká a 32 sáhů dlouhá. Je vesměs prázdná. 16 až 26 sáhů od vstupu do chodby je rozbitá a popraskaná podlaha.

***Spouštěč.*** Tato past se aktivuje, jakmile do chodby vstoupí živý tvor, a zůstává aktivní, dokud v ní nějaký živý tvor je.

***Iniciativa.*** Past jedná v pořadí iniciativy 20 a 10.

***Aktivní prvky.*** Ulička čepelí obsahuje sadu vířivých čepelí podél prvních 16 sáhů chodby, na dalších 10 sázích buchary, které vyrážejí od stropu dolů k podlaze a pak se vracejí zpět na strop, a runu strachu v posledních 6 sázích.

**Vířivé čepele (Iniciativa 20).** Čepele útočí na každého tvora na prvních 16 sázích chodby, s bonusem +5 k hodu na útok a při zásahu zraňují sečným zraněním 11 (2k10).

**Buchary (Iniciativa 10).** Každý tvor v chodbě v 10 sáhů dlouhé oblasti za tou první šestnáctisáhovou musí uspět v záchranném hodu na Obratnost se SO 15, jinak utrpí drtivé zranění 11 (2k10) a je sražen k zemi. Když uspěje, utrpí poloviční zranění a sražen není.

**Runa strachu (Iniciativa 10).** Každý tvor v 6 sáhů dlouhé oblasti za Buchary musí uspět v záchranném hodu na Moudrost se SO 15, jinak ho runa na 1 minutu vystraší a musí okamžitě použít svou reakci, aby se pohnul svou rychlostí směrem k bucharům. Vystrašený tvor se nemůže přiblížit k protějšímu konci chodby, dokud nepoužije svou akci k záchrannému hodu na Moudrost se SO 15, a při úspěchu pro něj účinek skončí.

***Dynamické prvky.*** Čím déle je past aktivní, tím jsou čepele a runa nebezpečnější.

**Čepele se zrychlují.** Čepele se pohybují stále rychleji. Zpomalují, jen když zasáhnou cíl. Pokaždé, když čepele svým útokem minou, je těžší vyhnout se jejich dalšímu útoku. Po každém minutí se útočný bonus čepelí zvýší o 2 a jejich zranění se zvýší o 3 (1k6). Tato úprava platí, dokud čepele nezasáhnou cíl, potom se hodnoty vrátí k počátečním.

**Obrana runy.** Manipulace s Runou strachu zvyšuje sílu pasti. Každé úspěšné ověření při pokusu o zneškodnění runy zvyšuje čepelemi a buchary způsobované zranění o 5 (1k10) a SO záchranného hodu runy o 1.

***Konstantní prvky.*** Vířivé čepele a Runa strachu ovlivňují každého tvora, který skončí svůj tah v oblasti ovlivňované těmito prvky.

**Vířivé čepele.** Každý tvor, který skončí svůj tah v oblasti čepelí, se stane cílem útoku: útočný bonus +5, při zásahu sečné zranění 5 (1k10).

**Runa strachu.** Každý tvor, který skončí svůj tah do 6 sáhů od protějšího konce chodby, si musí hodit záchranný hod proti účinku Runy strachu.

***Protiopatření.*** Každý aktivní prvek pasti jde zmařit konkrétními protiopatřeními.

**Vířivé čepele.** Postavy můžou čepele rozbít, poškodit jejich součásti nebo zjistit, jak se jim vyhnout. Čepele jsou zneškodněny, když je jejich útočný bonus snížen na −8. Způsoby, jak ho snížit, jsou popsány níže.

*Inteligence (Pátrání), SO 15.* Jako akci se tvor, který čepele vidí, může pokusit o ověření Inteligence (Pátrání). Úspěch znamená, že postava zjistila, jak předvídat pohyb čepelí, což dává útokům čepelí proti této postavě, pokud zrovna není neschopná, nevýhodu.

*Útok.* Tvor v oblasti si může připravit útok a udeřit na jednu z čepelí, když ji zrovna míjí. Čepel má k útoku proti tomuto tvorovi výhodu. Poté zaútočí tvor. Každá čepel má OČ 15 a 15 životů. Zničení čepele sníží útočný bonus Vířivých čepelí o 2.

*Ověření Obratnosti za použití zlodějského náčiní, SO 15.* Tvorové můžou použít zlodějské náčiní v oblasti, v níž čepele útočí, a zneškodnit jejich mechanismus. Úspěšné ověření sníží útočný bonus Vířivých čepelí o 2.

**Buchary.** Na buchary nejde uplatnit žádná protiopatření.

**Runa strachu.** Runu jde zneškodnit třemi úspěšnými ověřeními Inteligence (Mystika) se SO 15. Každé ověření vyžaduje akci. Aby se tvor o ověření mohl pokusit, musí být na konci chodby a najednou může tuto činnost dělat jen jeden tvor. Jakmile se pokusí o ověření za tímto účelem, nemůže se o to až do konce jeho příštího tahu pokusit žádný jiný tvor. Nebo může být runa zneškodněna třemi úspěšnými sesláními kouzla *rozptyl magii* (SO 13), pokud je kouzĺo cíleno přímo na ni.

### Vytváření složitých pastí

Vytvoření složité pasti je pracnější než vytvoření jednoduché pasti, ale když si to trochu osaháš, příště ti to půjde rychleji.

Dříve než budeš postupovat podle pokynů pro složité pasti, seznam se s pokyny pro tvorbu jednoduchých pastí (strana 115).

#### Účel

Složité pasti jsou obvykle navrženy tak, aby chránily oblast zabíjením nebo oslabováním vetřelců. Stojí za to důkladně zvážit, kdo past postavil, její účel a požadovaný výsledek. Chrání past poklad? Cílí pouze na určité druhy vetřelců?

#### Úroveň a smrtonosnost

Složité pasti používají stejné rozsahy úrovní a míry smrtonostnosti jako jednoduché pasti. V této části najdeš pojednání o tom, jak úroveň a smrtonostnost pomáhají stanovit SO záchranných hodů a ověření vlastností, útočné bonusy a ostatní číselné prvky složité pasti.

#### Mapa

Složitá past má několik částí. V každém kole může mít několik účinků a k vyřešení některých účinků je obvykle nutné vědět, kde se která postava nalézá. To, že se těmto pastem říká složité, má svůj důvod! Když začínáš s návrhem složité pasti, doporučujeme ti nakreslit si mapu oblasti, na níž má past účinkovat, na čtverečkovaný papír s měřítkem 1 čtvereček = 1 sáh (5 stop). Tato míra podrobnosti ti umožňuje vytvořit jasnou představu o tom, co může past dělat a jak jednotlivé části interagují. Tvá mapa bude tvořit výchozí bod a souvislosti pro zbytek návrhu.

Neomezuj se na jednu místnost. Podívej se na chodby a místnosti kolem oblasti s pastí a přemýšlej o roli, kterou můžou sehrát. Past může způsobit uzamčení dveří a pád zábran, které zabrání úniku. Může způsobit, že ze zdí v místnosti vystřelí šipky a donutí postavy vstoupit do jiných místností, kde se spustí další zařízení, která postavy ohrozí.

Zvaž, jak můžou terén a nábytek zvýšit nebezpečí pasti. Propast či jáma může tvořit jistý nárazník, který pasti umožňuje střílet na postavy magické šipky a zároveň jim znesnadňuje, nebo dokonce znemožňuje, dojít k runám, které je nutné zničit, aby útoky ustaly.

Ber svou mapu jako skript. Kam chtějí postavy jít? Co má past za úkol chránit? Jak se tam postavy dostanou? Jaké jsou jejich pravděpodobné únikové cesty? Odpovědi na tyto otázky ti řeknou, kam mají být různé prvky pasti umístěny.

#### Aktivní prvky

Aktivní prvky složité pasti fungují stejně jako účinky jednoduché pasti, až na to, že složitá past se aktivuje v každém kole. Jinak jsou pokyny pro výběr SO záchranných hodů, útočných bonusů a zranění stejné. Aby byla tvá past logicky konzistentní, umožni prvkům, které navrhuješ, aby se aktivovaly každé kolo. Například obyčejné kuše, upravené tak, aby samy vystřelily na postavy, by potřebovaly mechanismus pro opětovné nabití mezi útoky.

Z hlediska smrtonostnosti je lepší mít v pasti několik nebezpečných účinků než jeden vražedný. Například Ulička čepelí používá dva nebezpečné prvky a jeden nepříjemný.

Je užitečné vytvořit několik aktivních prvků, přičemž každý ovlivňuje jinou oblast. Je také dobré používat celou řadu účinků. Některé prvky pasti můžou způsobovat zranění, zatímco jiné můžou znehybňovat postavy nebo je izolovat od zbytku družiny. Úderná páka může srazit postavy do oblasti plné tryskajících plamenů. Přemýšlej, jak můžou prvky vzájemně spolupracovat.

#### Konstantní prvky

Kromě aktivních kroků, které složitá past provádí, by měla představovat i neustálé nebezpečí. Aktivní a konstantní účinky jsou často totéž. Představ si chodbu plnou rotujících pilových kotoučů. Když je past na tahu, čepele zaútočí na kohokoli v chodbě. Navíc každý, kdo v ní zůstává na konci svého tahu, utrpí zranění, což odpovídá neustálé hrozbě, kterou pilové kotouče představují.

Konstantní prvek by měl použít svůj efekt na jakoukoli bytost, která ukončí svůj tah v oblasti tohoto prvku. Pokud aktivní prvek představuje hrozbu v době, kdy není past na tahu, urči hrozbu, kterou představuje, jako konstantní prvek. SO záchranného hodu nebo bonus k útoku zpravidla ponechej stejný jako u aktivního prvku, ale sniž poškození na polovinu.

Vyhni se zaplnění celé oblasti střetnutí konstantními prvky. Část výzvy složité pasti spočívá ve zjištění, které oblasti jsou bezpečné. Chvilka oddechu může pomoci dodat střetnutí se složitou pastí prvek napětí a dát postavám pocit, že nejsou v neustálém nebezpečí. Například stěny, které do sebe narážejí, by mohly mezi jednotlivými nárazy zůstat ve výchozí pozici, takže by byly neškodné, dokud na ně zase nepřijde řada.

#### Dynamické prvky

Stejně jako je bitva zajímavější, pokud nestvůry v pozdějších kolech mění svou taktiku nebo odhalují nové schopnosti, jsou i složité pasti zábavnější, pokud se nějakým způsobem mění jejich povaha. Vířící čepele, které chrání truhlu s pokladem, způsobují v každém kole díky zrychlování větší zranění. Čím více jedovatý plyn zaplňuje prostor v místnosti, tím více houstne, způsobuje větší zranění a zmenšuje zorné pole. Nekrotická aura kolem modly Demogorgona vyvolává náhodné účinky pokaždé, když se spustí její aktivní prvek. Když komnatu zaplaví voda, musejí postavy přeplavat místa, kterými mohly ještě před jedním či dvěma koly procházet.

Vzhledem k tomu, že složitá past zůstává aktivní v průběhu několika kol, mohlo by být možné předpovědět její budoucí chování zkoumáním jejího fungování. Díky těmto informacím můžou mít její cíle mnohem větší šanci ji zneškodnit. Chceš-li tuto možnost minimalizovat, navrhni past tak, aby představovala více hrozeb, které se můžou v každém kole měnit. Tyto změny můžou zahrnovat způsob, jakým past cílí na tvory (různé útoky nebo záchranné hody), poškození nebo účinky, které způsobuje, oblasti, které pokrývá atd. Některé pasti můžou mít každé kolo náhodný účinek, zatímco jiné se řídí pečlivě navrženým pořadím útoků.

Dynamické prvky se obvykle vyskytují podle určitého harmonogramu. V případě místnosti, která je zaplavena, můžeš naplánovat, jak stoupající hladina vody ovlivní místnost v každém kole. Na konci prvního kola může být voda po kotníky, v dalším kole po kolena atd. Nejenže voda představuje riziko utonutí, ale také ztěžuje pohyb po místnosti. Na druhou stranu může stoupající hladina vody umožnit postavám doplavat do horních částí místnosti, kam by se z podlahy nedostaly.

Dynamické prvky můžou být také reakcí na jednání postav. Zneškodnění jednoho prvku pasti může způsobit, že ostatní budou smrtelnější. Vyřazení runy, která spouští sochu chrlící oheň, může způsobit její výbuch.

#### Spouštěče

Rady týkající se spouštěčů uvedené u jednoduchých pastí platí i pro složité pasti s jednou výjimkou. Složité pasti mají více spouštěčů nebo jsou navrženy tak, že vyhnutí se spouštěči zabrání vetřelci dostat se do oblasti, kterou past střeží. Jiné složité pasti používají magické spouštěče, které se aktivují na základě specifických signálů, například když se otevřou dveře nebo když někdo vstoupí do oblasti, aniž by měl na sobě správný odznak, amulet nebo roucho.

Podívej se na svou mapu a zvaž, kdy chceš, aby se past spustila. Nejlepší je, když se složitá past spustí až poté, co se postavy věnují průzkumu oblasti. Jednoduchá past se může aktivovat, když postavy otevřou dveře. Složitá past, která se spustí tak brzy, ponechá postavy stále mimo místnost s pastí, v místě, kde by se mohly rozhodnout zavřít dveře a jít dál. Jednoduchá past má za cíl udržet vetřelce venku. Složitá past je chce nalákat dovnitř, takže když se spustí, musí se vetřelci s pastí vypořádat, než se jim podaří uniknout.

Spouštěč složité pasti by měl být co nejspolehlivější. Složitá past představuje náročnou překážku i při vynaložení maximálního úsilí a magické síly. Nikdo takovou past nepostaví a neusnadní její obejití. Ověření Moudrosti (Vnímání) a Inteligence (Pátrání) sice nedokáže odhalit spouštěč, zejména magický, ale přesto může upozornit na past ještě před jejím spuštěním. Skvrny od krve, popel, rýhy v podlaze a další podobné indicie můžou sloužit jako důkaz přítomnosti pasti.

#### Iniciativa

Složitá past působí opakovaně, ale na rozdíl od postav a nestvůr se u pastí nehází na iniciativu. Stejně jako mechanická nebo magická zařízení působí jejich aktivní prvky opakovaně. Při navrhování složité pasti je třeba rozhodnout, kdy a jak často se budou její aktivní prvky spouštět.

V pasti s více aktivními prvky, které pracují společně, budou tyto různé prvky odlišně působit podle iniciativy. Například při iniciativě 20 se přes trezor s pokladem přeženou čepele a zaženou postavy zpět do chodby. Při iniciativě 10 vystřelí ze soch v chodbě magické šipky a zároveň spadne mříž, aby postavy uvěznila.

***Iniciativa 10.*** Pokud aktivní prvek pasti potřebuje čas na vytvoření svých účinků, pak se spustí s iniciativou 10. Tato možnost je vhodná pro past, která funguje spolu se spojeneckými nestvůrami nebo jinými strážci; prodleva před jejím spuštěním může dát strážcům možnost přesunout se z dosahu jejích účinků nebo donutit postavy, aby se do oblasti přesunuly dříve, než se prvek spustí.

***Iniciativa 20.*** Pokud je prvek pasti navržen tak, aby překvapil útočníky a zasáhl je dříve, než stihnou zareagovat, pak se spustí s iniciativou 20. Tato možnost je obecně nejlepší pro složité pasti. Považuj ji za výchozí. Taková past působí dostatečně rychle na to, aby připravila většinu postav o výhodu, přičemž hbité postavy jako jsou tuláci, hraničáři a mniši mají největší šanci dostat se z oblasti dříve, než se prvek spustí.

Iniciativa 20 a 10. Některé aktivní prvky působí neuvěřitelně rychle a během několika okamžiků zlikvidují vetřelce, pokud se jim nepodaří ustoupit. Spouští se při iniciativě 20 a 10.

<Card header="Složité pasti a legendární nestvůry">

Složitá past se v některých ohledech podobá legendární nestvůře. Má několik triků, které může použít ve svém tahu, a zůstává hrozbou po celé kolo, nejen ve svém tahu. Aktivní prvky pasti se podobají normálním akcím legendární nestvůry a její konstantní prvky odpovídají legendárním akcím – s tím rozdílem, že jsou vázány na konkrétní oblasti, na které past působí.

Ačkoliv se legendární nestvůra může pohybovat, improvizovat a podobně, past se řídí podle předem daných podmínek – což je aspekt, který může způsobit, že složitá past bude nudná a předvídatelná. Proto přicházejí na řadu dynamické prvky. Ty udržují hráče ve střehu a díky nim má řešení složité pasti charakter náročné, vyvíjející se situace.

</Card>

#### Překonání složité pasti

Složitou past nikdy neporazíte jedním ověřením. Místo toho každé úspěšné ověření zneškodní některou její část nebo zhorší její výkon. Každý prvek pasti musí být překonán samostatně, aby byla past zneškodněna jako celek.

Při určování způsobu překonání pasti se podívej na mapu a zvaž, kde se postavy musejí nacházet, aby se mohly pokusit o akci, která může část pasti zneškodnit. Zpravidla by se postavy měly nacházet v blízkosti nebo v sousedství prvku, aby měly šanci jej ovlivnit. Prvek může být navržen tak, aby se chránil sám. Bojovník by mohl být schopen zlomit vířící čepel, ale přiblížit se k ní natolik, aby na ni mohl zaútočit, vyžaduje dát čepeli šanci zasáhnout.

Jaké postupy jsou účinné proti tvé pasti? Očividnými kandidáty jsou činnosti, na které se vztahují stejné druhy ověření, jaké se používají k zneškodnění jednoduchých pastí, ale využij své znalosti konstrukce pasti k určení dalších možností. Ventil, který vypouští jedovatý plyn do místnosti, lze zavřít. Sochu, která vyzařuje smrtící auru, lze odstrčit a rozbít. Při zneškodňování pasti můžou hrát roli útoky, kouzla i zvláštní schopnosti.

Ponech postavám prostor pro improvizaci. Nevytvářej několik předem daných řešení a nečekej, až hráči přijdou na správný postup. Pokud pochopíš mechanismus fungování pasti, bude pro tebe mnohem snazší reagovat na nápady hráčů. Pokud chce postava vyzkoušet něco, s čím jsi nepočítal, vyber schopnost, odhadni šanci na úspěch a požádej ji o hod.

Vypnutí jedné části složité pasti obvykle vyžaduje více úspěchů. Standardně je k vypnutí prvku potřeba tří úspěšných ověření nebo akcí. První úspěšné ověření může snížit SO záchranného hodu nebo útočný bonus prvku. Druhé úspěšné ověření může snížit způsobované zranění prvku na polovinu a poslední úspěšné ověření ho vypne.

U prvků, které neútočí, sniž při každém úspěšném ověření jeho účinnost o třetinu. Sníží se SO překonání zámku nebo se brána pootevře dost na to, aby se jí mohla protáhnout malá postava. Mechanismus, který pumpuje do místnosti jedovatý plyn, se porouchá a způsobí, že se zraněn plynem zvyšuje pomaleji nebo se už nezvyšuje vůbec.

Zneškodnění složité pasti vyžaduje čas. Tři postavy nemůžou v rychlém sledu za sebou provést ověření k zneškodnění složité pasti během několika sekund. Každá z nich by se připletla do činnosti jiné postavy a přerušila by celé její úsilí. Jakmile postava uspěje v ověření, nemůže se jiná postava pokoušet o stejné ověření proti stejnému prvku pasti až do konce příštího tahu úspěšné postavy.

Ne všechny možnosti postav se musí soustředit na zastavení pasti. Zamysli se nad tím, co můžou postavy udělat, aby zmírnily účinky pasti nebo se jim vyhnuly. Učinit past zranitelnou vůči takovému úsilí je způsob, jak zapojit postavy, pro které by bylo obtížné postavit se pasti přímo. Úspěšné ověření Inteligence (Náboženství) může umožnit pochopit obrazy, které past v chrámu nebo svatyni zobrazuje, a napovědět tak ostatním postavám, jak a kam mají zaměřit své úsilí. Postava by mohla stát před pastí na šipky a přitom držet štít, do kterého se můžou šipky neškodně zabodnout, zatímco ostatní postavy tento prvek spustí, když budou pracovat na jejím zneškodnění.

## Mezidobí znovu a lépe

Může se stát, že postavy na 1. úrovni začnou tažení, prožijí si velkolepý příběh a brzy se dostanou na 10. úroveň nebo i dál. U hodně tažení může taková rychlost fungovat dobře, ale najdou se Páni jeskyně, kterým víc vyhovuje pravidelné střídání dobrodružství s klidnějšími obdobími. Těmito pravidly můžete nahradit ty z *Příručky hráče* a *Průvodce Pána jeskyně*, nebo si podle nich můžete udělat svoje vlastní.

Když se postavy budou v mezidobí věnovat činnostem, jejichž dokončení jim bude trvat týdny nebo měsíce, tažení pokryje delší časový úsek a události ve vašem světě se mohou odvíjet v řádu let. Proběhnou války, k moci se dostanou tyrani a zase zmizí v propadlišti dějin, stejně jako královské rody, na jejichž vzestup budete moct vzpomínat, až jejich sláva vybledne, a kolem toho všeho půjdou postavy hráčů a stane se to součástí jejich příběhu.

Vedle toho pravidla pro mezidobí umožňují postavám utratit peněžité poklady, které na svých výpravách nashromáždí – nebo o ně přijít.

Pravidla mají dvě části. První je systém Soupeřů. Ve druhé jsou popsané různé aktivity, kterým se postavy v mezidobí můžou věnovat.

### Soupeři

Soupeři jsou cizí postavy, jejichž záměry se kříží se záměry postav a na které postavy můžou během trávení mezidobí narazit. Může to být zloduch, který se objevil v dřívějších dobrodružstvích nebo kterého chceš použít v budoucnu. Stejně tak to můžou být lidé dobří nebo neutrální, kteří proti postavám něco mají; třeba proto, že plánují něco opačně než postavy, nebo prostě proto, že se s postavami nemají rádi. Typickými příklady soupeřů můžou být uctívači Orkuse, kterým postavy překazily plány, ctižádostivý princ z obchodnického rodu, který chce mít město pevně ve svých rukou, nebo zvědavý Helmův kněz, který postavy podezřívá z nějakých nekalostí.

Plány soupeřů se s časem vyvíjejí. I když je mezidobí pro postavy jen výplní mezi dobrodružstvími, jejich soupeři mezitím nespí a když jsou postavy pryč, dál pracují na svých plánech a pletkách proti nim.

#### Vytvoření soupeře

Soupeř je v podstatě specializovaná cizí postava. Můžeš ho vytvořit jako novou cizí postavu podle návodu ve 4. kapitole *Průvodce Pána jeskyně*, nebo si podle rad v této části můžeš upravit nějakou cizí postavu, kterou už v dobrodružství máš.

Postavy můžou mít současně i dva nebo tři soupeře a každý z nich může mít vlastní plány. Aspoň jeden z nich by měl být padouch, ale ostatní můžou být neutrální nebo dobří a konflikty s nimi nemusí mít podobu přímých útoků, ale můžou se odehrávat ve společenské nebo mocenské rovině.

Nejlepší soupeři mají na své protivníky osobní vazbu. Zkus v příběhu postav nebo v událostech posledních dobrodružství najít něco, co soupeře přimělo jednat. Nejlepší je nechat postavy vymáchat se v problémech, které si samy způsobily.

###### Soupeři

| k20 | Soupeř |
| :---: | :--- |
| 1 | Výběrčí daní, který postavy podezřívá z daňových úniků |
| 2 | Politik přesvědčený, že postavy víc problémů způsobí než vyřeší |
| 3 | Velekněz obávající se, že postavy narušují dobrou pověst chrámu |
| 4 | Kouzelník obviňující postavy z nedávných problémů |
| 5 | Konkurenční družina dobrodruhů |
| 6 | Bard, který se nebojí skandály pro témata svých písní sám vyvolat |
| 7 | Rival z dětství nebo konkurenční klan |
| 8 | Opovrhovaný sourozenec nebo rodič |
| 9 | Kupec vinící postavy ze svých neúspešných obchodů |
| 10 | Nově příchozí, který se chce zapsat do historie |
| 11 | Sourozenec nebo spojenec poraženého nepřítele |
| 12 | Úřední osoba, která chce napravit svou pošramocenou pověst |
| 13 | Nepřítel na život a na smrt tvářící se jako společenský sok |
| 14 | Běs, který chce svést postavy na cestu zla |
| 15 | Odmítnutá láska |
| 16 | Politický oportunista, který hledá obětního beránka |
| 17 | Zrádný šlechtic, který chce vyvolat povstání |
| 18 | Budoucí tyran likvidující všechny možné protivníky |
| 19 | Šlechtic vracející se z vyhnanství a plánující pomstu |
| 20 | Prohnilý úředník obávající se prozrazení svých nekalostí |

Promysli si, čeho se soupeř snaží dosáhnout a co a jak přitom může proti postavám používat. Soupeřící postavě tím dodáš hloubku a uvěřitelnost.

***Cíle.*** Aby soupeř na postavy zapůsobil, musí mít jasný důvod, proč jim vstoupil do života. Rozmysli si, co chce, jak a proč mu postavy překážejí, a jak se jejich konflikt může vyřešit. V ideálním případě se bude soupeřův cíl týkat přímo postav nebo něčeho, na čem jim záleží.

***Prostředky.*** Popřemýšlej o zdrojích, které má soupeř k dispozici. Má dost peněz na úplatky nebo na najmutí menší žoldnéřské skupiny? Může se obrátit na nějaký cech, chrám nebo jinou skupinu? Sepiš si všechny jeho prostředky a rozmysli si, jak je může použít.

***Plány.*** Přítomnost soupeře se v tažení projevuje hlavně tím, co dělá nebo jaké události na cestě za svými cíli způsobí. S každým uběhlým týdnem mezidobí (nebo třeba s každým druhým) si vyber nějakou možnost, jak soupeř může ve svých plánech pokročit, a uveď ji do hry.

Popřemýšlej, jak může soupeř na realizaci svých plánů pracovat, a poznamenej si 3 nebo 4 **akce**, které by mohl provést. Některé z nich můžou být podobné činnostem z mezidobí, které jsou popsané v dalším oddílu, ale většinou to bývají činnosti spojené přímo se soupeřem.

Akci soupeře můžete odehrát přímo v herním sezení, například když zaútočí a pokusí se někoho zavraždit. Nebo se může odehrát na pozadí a nějakým způsobem ovlivní tažení. Například soupeř, který se snaží posílit slávu chrámu boha války, může zorganizovat slavnost s jídlem, pitím a gladiátorskými hrami. Taková událost se ve městě stane středem pozornosti, i když v ní postavy nejsou přímo zapojené.

Soupeřova plánu se můžou týkat i **události**, které nemůže ovlivnit. I když soupeř nemusí být schopný událost snadno předpovědět, může s ní dopředu počítat a zvládne ji využít ve svůj prospěch.

<Card>

Když se poskoci vrátí z úkolu,

někdy je pošlu nakupovat.

Nakupování je ta věc, kde poskoci

dávají svoje věci jiným lidem a lidi

jim dávají jiné věci.

Je to tak podivné.

</Card>

#### Příklad soupeře: Marina Rodemus

Rod Rodemů nebyl moc rozvětvený, ale jako obchodníci si ve městě vybudovali silnou pozici. Přesto před lety zničehonic během jediné noci město kvapně opustili. Marina Rodemus, nejmladší z rodu, se teď vrátila, aby svému rodu získala zpět jeho bývalou slávu.

Ve skutečnosti rodina z města, které bylo jejich domovem, uprchla, protože se její členové nakazili lykantropií. Ze strachu, že by se jejich tajemství mohlo vyzradit, odešli do vzdáleného města, kde se přidali ke skupině krysodlaků a stali se z nich pašeráci. Marina si mezi krysodlačími klany vybojovala vůdčí pozici a teď se i se svojí družinou věrných vrátila zpět do rodného města a hlásí se o své místo mezi jeho smetánkou. Přísahala, že jestli se jí to nepodaří, obrátí město v prach.

***Cíle.*** Marina se chce stát nejuznávanější a nejdůležitější obchodnicí ve městě – někým, koho uznává i sám vládce města.

***Prostředky.*** Marina má menší jmění ve zlatě; má schopnosti a znalosti krysodlaka, alchymisty a nekromanta; družinu věrných krysodlaků a svého osobního strážce.

***Plány.*** Marina se snaží ostatním obchodníkům zničit jejich pověst a přivést je na mizinu. Její krysodlaci sledují protivníky, vloupávají se do jejich skladišť a tam vypouštějí hejna krys, které zničí uskladněné zboží. Marina dokonce totéž provede i v několika svých skladištích, aby se vyhnula podezření.

Kdyby tento plán selhal, má v záloze ještě hrozivý plán B. Se svými znalostmi alchymie dovede vytvořit mor, který by pak po městě roznesly její krysy. Když městu nebude moct vládnout ona, tak nikdo.

###### Plány Mariny Rodemus

| Prvek | Popis |
| :--- | :--- |
| Událost | Krysy v ulicích – hlavně velká hejna v zanedbaných částech města – přerostou ve významný problém. Obyvatelé požadují nějaké řešení. |
| Akce | Skřeti v okolí města stále častěji napadají karavany a obyvatelé zorganizují milice. Marina nabídne štědrou výpomoc. |
| Akce | Ve skladištích se přemnožily krysy a zničily zboží za tisíce zlatých. Marina obviňuje městskou radu, že se nedovede se škůdci vypořádat. |
| Akce | Když se do událostí zapojí postavy, Marina na ně pošle vrahy. |
| Událost | Nenadálá bouře vytopí menší část města a ze stok vyplaví desítky mrtvých, nafouklých těl nemocných krys. Lidé mají strach, že se ve městě rozšíří mor. |
| Akce | Marina dál přiživuje strach a paniku a šíří fámy, že nemoc způsobily postavy nebo její další protivníci. |

#### Příklad soupeře: Velekněz Cheldar

Chrám Pholtuse, boha Slunce, se pro svou věc snaží získat co nejvíc stoupenců. Ve městě byl sice založen teprve před dvěma roky, ale i za tak krátkou dobu se mu podařilo vybudovat významnou pozici, hlavně díky odhodlání a výborným kázáním jeho velekněze Cheldara.

***Cíle.***  Cheldar chce z města vytvořit mírumilovné a bezpečné prostředí pro všechny a z Pholtusova kultu udělat jeho nejvýznamnější náboženství. Je přesvědčený, že to znamená mít kontrolu nad dobrodruhy, nebo je rovnou všechny z města vystrnadit.

***Prostředky.***  Charismatický velekněz dovede kázat, umí věštit a na své straně má několik set prostých lidí, kteří nedávno konvertovali k jeho víře.

***Plány.*** Cheldar je sice přísný, ale v zásadě dobrý člověk. Podporu se snaží získat výměnou za dobročinnost, propagaci míru a vytvářením prostředí, ve kterém funguje zákon a pořádek. Postavám ale moc nedůvěřuje, protože je považuje za strůjce potíží a budoucí narušitele klidu. Chce, aby jakékoliv vzniklé problémy řešili výhradně oficiální zástupci města nebo chrámu. Svým cílům bezmezně věří, ale postavy s dobrým srdcem v něm i tak můžou získat spojence.

###### Plány velekněza Cheldara

| Prvek | Popis |
| :--- | :--- |
| Událost | V den hlavního Pholtusova svátku zaplní ulice města jeho uctívači s pochodněmi a uspořádají noční bohoslužbu. Pholtusův chrám nabídne všem potřebným jídlo, pití a střechu nad hlavou. |
| Akce | Cheldar se s několika svými stoupenci objeví v hostinci, kde většinou tráví čas různí dobrodruzi a bude se snažit konvertovat je na svou víru. Několik cizích postav se k němu přidá. |
| Akce | Ve veřejném proslovu na náměstí Cheldar burcuje proti silám chaosu a z nedávných problémů viní dobrodruhy, kteří strkají nos do toho, co je lepší nechat být. |
| Událost | Postavy si uvědomí, že celé město se ke všem dobrodruhům chová velmi chladně. |
| Akce | Cheldar požaduje, aby město dobrodruhům zavedlo pořádné daně, protože málo přispívají k jeho bezpečnosti. |

### Činnosti v mezidobí

V mezidobí se provádějí činnosti, které většinou trvají celý pracovní týden (5 dní) nebo déle. Může to být například nakupování nebo výroba kouzelných předmětů, kriminální činnost nebo obyčejná práce. Postava si ze seznamu dostupných činností vybere, čemu se bude věnovat, a odečte si odpovídající peněžní obnos a čas. Ty jako PJ potom činnost podle příslušných pravidel vyhodnotíš a řekneš hráči, jak to dopadlo a jestli nedošlo ke komplikacím.

Mezidobí můžete vyhodnocovat i mimo vlastní hru. Hráči si můžou své činnosti vybrat na konci herního sezení a jejich průběh si potom domluvíte emailem nebo nějak jinak.

#### Vyhodnocení činností

Postup vyhodnocení činností najdeš v jejich popisu. Protože většinou vyžadují ověření vlastnosti, nezapomeň si poznamenat opravy příslušných vlastností hráčských postav.

Většina činností v mezidobí trvá celý pracovní týden (5 dní). Některé činnosti trvají řádově dny, jiné týdny (7 dní) nebo měsíce (30 dní). Aby se daný den do limitu započítal, musí postava činnosti věnovat alespoň 8 hodin.

Postava se nemusí činnosti věnovat bez přestávky jeden den za druhým. Skutečný čas od zahájení činnosti do jejího dokončení může být delší než nutná doba z tabulky. Nesmí ale překročit její dvojnásobek – v takovém případě bys měl přidat další komplikace (viz dále) a třeba i zdvojnásobit cenu činnosti, protože postava nepostupuje moc efektivně.

#### Komplikace

Popis každé činnosti obsahuje možné komplikace, které můžeš postavám vybrat. Jejich následky můžou být důvodem k celým novým dobrodružstvím, můžou do hry vnést nové cizí postavy, které budou zdrojem problémů, nebo hráčským postavám zkomplikují život nějakým jiným způsobem.

Možné komplikace činností uvádíme v tabulkách. Můžeš je vybrat náhodně hodem kostkou, můžeš si nějakou vybrat jako ze seznamu a nebo si můžeš vymyslet vlastní komplikaci a hráči ji popsat svými slovy.

### Ukázkové činnosti v mezidobí

Tyto činnosti může provádět kdokoliv, kdo na to má dost peněz. Jejich dostupnost pro postavy vždy musí schválit PJ. Měly by odpovídat charakteru místa, kde se postavy zrovna nacházejí. Můžeš tak třeba zakázat výrobu kouzelných předmětů, nebo můžeš prohlásit, že město není napojené na hlavní obchodní trasy a tak tam kouzelné předměty nejsou vůbec k sehnání.

#### Nákupy kouzelných předmětů

Nakupování kouzelných předmětů vyžaduje peníze a čas, které postava věnuje hledání osob, ochotných takové věci prodat, a seznamování s nimi. Ani potom nemá žádnou záruku, že prodejce bude mít přesně to, co hledá.

***Náklady.*** Když chce postava koupit kouzelné předměty, jejich hledání trvá aspoň týden a stojí 100 zl. Když hledání věnuje víc času nebo peněz, má lepší šanci najít kvalitnější předmět.

***Vyhodnocení.***  Při hledání kouzelného předmětu ke koupi si postava hodí na Charisma (Přesvědčování) a podle toho se určí, jak dobrého prodejce našla. Za každý týden nebo 100 zl, které hledání věnuje navíc, má k hodu bonus +1, nejvýše ale +10. Peněžní výdaje zahrnují zámožný životní styl, protože jako případný kupec musí na své budoucí obchodní partnery udělat dojem.

V tabulce Nákup kouzelných předmětů můžeš vidět, že celková výše hodu určuje tabulku z *Průvodce Pána jeskyně*, podle které se budou dostupné předměty nahazovat. Předměty můžeš naházet i podle tabulek pro nižší hody. Jestli se úroveň magie ve vašem tažení liší od běžného standardu, můžeš v nízkomagických taženích odečíst postih –10 a ve vysokomagických naopak +10 přičíst. A v nízkomagických taženích můžeš navíc u kouzelných předmětů zdvojnásobit jejich cenu.

Dostupným předmětům potom podle jejich vzácnosti přiřaď cenu z tabulky Cena kouzelných předmětů. U jednorázových předmětů (lektvary, svitky) ceny z tabulky sniž na polovinu.

Poslední slovo k dostupnosti předmětů a jejich ceně máš vždy ty, bez ohledu na to, co říkají tabulky.

Když postavy hledají konkrétní kouzelný předmět, napřed si rozhodni, jestli ho vůbec ve své hře chceš povolit. Jestli s ním souhlasíš, zahrň ho mezi dostupné předměty jen tehdy, když postava při úvodním hodu dostatečně uspěla – u běžného předmětu musí hodit minimálně 10, u neobvyklého minimálně 15, u vzácného minimálně 20, u velmi vzácného minimálně 25 a u legendárního minimálně 30.

###### Nákup kouzelných předmětů

| Výše hodu | Získané předměty |
| :---: | :--- |
| 1–5 | Hoď 1k6 krát podle Tabulky kouzelných předmětů A |
| 6–10 | Hoď 1k4 krát podle Tabulky kouzelných předmětů B |
| 11–15 | Hoď 1k4 krát podle Tabulky kouzelných předmětů C |
| 16–20 | Hoď 1k4 krát podle Tabulky kouzelných předmětů D |
| 21–25 | Hoď 1k4 krát podle Tabulky kouzelných předmětů E |
| 26–30 | Hoď 1k4 krát podle Tabulky kouzelných předmětů F |
| 31–35 | Hoď 1k4 krát podle Tabulky kouzelných předmětů G |
| 36–40 | Hoď 1k4 krát podle Tabulky kouzelných předmětů H |
| 41 a více | Hoď 1k4 krát podle Tabulky kouzelných předmětů I |

###### Cena kouzelných předmětů

| Vzácnost | Nabídnutá cena* |
| :--- | ---: |
| Běžný | (1k6 + 1) × 10 zl |
| Neobvyklý | 1k6 × 100 zl |
| Vzácný | 2k10 × 1 000 zl |
| Velmi vzácný | (1k4 + 1) × 10 000 zl |
| Legendární | 2k6 × 25 000 zl |

*U jednorázových předmětů (lektvary, svitky) je cena poloviční

***Komplikace.*** Obchodování s kouzelnými předměty je plné rizika. Protože se v něm točí hodně peněz a předměty můžou majiteli přinést velkou moc, přitahuje zloděje, podvodníky a další podlé existence. Jestli chceš postavám nakupování okořenit, můžeš si hodit na tabulce Komplikace při nákupu kouzelných předmětů, nebo si vymyslet nějakou vlastní komplikaci.

###### Komplikace při nákupu kouzelných předmětů

| k12 | Komplikace |
| :---: | :--- |
| 1 | Předmět je falzifikát nastražený nepřítelem.* |
| 2 | Předmět ukradnou nepřátelé postav.* |
| 3 | Předmět proklel některý z bohů. |
| 4 | Původní majitel předmětu se ho bude snažit získat zpět i za cenu násilí a nepřátelé postav rozšíří zprávy o tom, že ho zakoupily.* |
| 5 | Předmět hraje ústřední roli v temném proroctví. |
| 6 | Prodejce je těsně před prodejem zavražděn.* |
| 7 | Prodejce je ďábel, který si chce postavu zavázat smlouvou. |
| 8 | Předmět je klíčem k osvobození zlé bytosti. |
| 9 | O předmět má zájem ještě někdo a nabídne dvojnásobnou cenu.* |
| 10 | Předmět je zotročená inteligentní bytost. |
| 11 | Předmět souvisí s nějakým kultem. |
| 12 | Nepřátelé postav začnou šířit zvěsti, že předmět je zhmotněné zlo.* |

*V komplikaci může vystupovat soupeř postavy

#### Hýření

Hýření představuje pro hodně postav základní způsob, jak strávit mezidobí. Kdo by si mezi dobrodružstvími nechtěl odpočinout s přáteli a několika korbely u stolu v útulném hostinci?

***Náklady.*** Hýření znamená týden strávený s dobrým jídlem, silným pitím a dobrou společností. Postava se může pokusit hýřit mezi lidmi z nižší třídy, střední třídy nebo vyšší třídy. U nižší třídy to stojí 10 zl, u střední 50 zl. Hýření ve vyšší společnosti stojí 250 zl za pět dní a postava na tu dobu získá přístup k místní smetánce.

Postavy urozeného původu se do společnosti vyšší třídy dostanou snadno, ale ostatní si napřed musí vybudovat vhodné kontakty. Nebo můžou použít soupravu pro přestrojování, hodit si na Klamání a vydávat se za urozenou osobu ze vzdáleného města.

***Vyhodnocení.*** Po týdnu hýření může postava získat ve zvolené sociální třídě nějaké kontakty. Hodí si na Charisma (Přesvědčování) a výsledek se vyhodnotí podle tabulky Hýření.

###### Hýření

| Výše hodu | Výsledek |
| :---: | :--- |
| 1–5 | Postava získala nepřátelský kontakt. |
| 6–10 | Postava nezískala žádné nové kontakty. |
| 11–15 | Postava získala 1 spřízněný kontakt. |
| 16–20 | Postava získala 2 spřízněné kontakty. |
| 21+ | Postava získala 3 spřízněné kontakty. |

Kontakty jsou cizí postavy, které mají na postavu nějakou vazbu. Buď postavě dluží protislužbu, nebo mají nějaký důvod k zášti. Nepřátelský kontakt jedná proti zájmům postavy, klade jí do cesty překážky, ale nedopustí se trestného činu ani násilí. Spřízněné kontakty jsou přátelé ochotní pomoct, ale nebudou kvůli tomu nasazovat vlastní život. Kontakt nemusíte určit hned po hýření. Postava si získaný počet kontaktů může schovat jako „žolíky“ a když později narazí na cizí postavu, kterou může znát z hýření, domluví se s Pánem jeskyně a prohlásí ji za kontakt.

Kontakty z nižší třídy zahrnují kriminální živly, žoldnéře, městskou stráž a podobné osoby, které se obvykle baví v nejlevnějších putykách ve městě.

Kontakty ze střední třídy zahrnují členy cechů, kouzelníky, městské úředníky a jiné lidi, kteří navštěvují podniky na úrovni.

Vyšší třída jsou smetánka a osobní služebnictvo. Hýření s takovými lidmi znamená návštěvy formálních hostin, státních večeří a podobně.

Kontakt postavě pomůže (nebo uškodí) jen jednou. Není to závazek na celý život. Aby jí kontakt pomohl znovu, je potřeba s ním zase strávit čas hýřením. Jinak kontakt sice zůstane postavě přátelsky nakloněný, a to může mít vliv na hru a na vztah s postavou, ale není zaručené, že jí pomůže.

Pro kontakty můžeš vytvořit konkrétní cizí postavy. Postava tak jako spřízněné kontakty může získat hostinského U Ohavné gorgony a strážného od západní brány. S konkrétními cizími postavami dostává hráč konkrétní možnosti, jak s nimi jednat. Tažení to oživí a oblast bude zabydlená cizími postavami, ke kterým budou mít postavy vztah. Příliš mnoho cizích postav ale může být náročné na vedení hry a když se cizí postava nedostane do hry, kontakt bude k ničemu.

Nebo si hráč může kontakt vytvořit sám z „žolíka.“ Když se postava pohybuje v místech, kde hýřila, a potká nějakou cizí postavu ze společenské třídy, mezi kterou hýřila, může hráč vysvětlit, proč by se měly znát, zaplatit "žolíka" a z cizí postavy vytvořit spřízněný kontakt. Konečné schválení je na Pánovi jeskyně, ale když je vysvětlení rozumné, není důvod, aby hráči nevyšel vstříc.

Nejlepší je oba způsoby kombinovat, protože tak získáš propracované prostředí, které konkrétní kontakty pomáhají vytvářet, i jistotu, že si hráči sami budou moct získat kontakty, které pro ně budou užitečné.

Stejně můžeš vytvářet i nepřátelské kontakty. Můžeš postavám nabídnout konkrétní cizí postavu, které by se měly vyhýbat, nebo ji před ně můžeš postavit v nejméně vhodný nebo v nějaký dramatický okamžik.

Neurčených spřízněných kontaktů může mít postava v jednom okamžiku maximálně tolik, kolik je její oprava Charismatu + 1 (nejméně 1). Konkrétní pojmenované kontakty se do tohoto limitu nezapočítávají; jen „žolíci", které může ve vhodný okamžik použít k prohlášení cizí postavy za kontakt.

***Komplikace.*** Postavy při hýření riskují, že se zapletou do hospodských bitek, budou se o nich šířit nepěkné fámy a vůbec si ve městě zkazí reputaci. Standardně má postava 10% šanci, že během jednoho týdne hýření dojde ke komplikaci.

###### Komplikace hýření s nižší třídou

| k8 | Komplikace |
| :---: | :--- |
| 1 | Kapsář postavě ukradne 5 × 1k10 zl.* |
| 2 | Postava si z hospodské rvačky odnese jizvu.* |
| 3 | Postava si matně vybavuje, že provedla něco hodně, hodně za hranou zákona, ale nemůže si vzpomenout, co to vlastně bylo. |
| 4 | Postava v hostinci ztropila takovou scénu, že ji tam už nepustí.* |
| 5 | Postava v opilosti uprostřed náměstí slíbila, že splní nebezpečný úkol. |
| 6 | Překvapení! Gratulujeme novomanželům! |
| 7 | Postava se v záchvatu dobré nálady prošla městem s holým (nejen) zadkem. |
| 8 | Všichni mají pro postavu nějakou zvláštní přezdívku, jako Loužička nebo Pařezobijec, ale nikdo nechce říct proč.* |

*V komplikaci může vystupovat soupeř postavy

###### Komplikace hýření se střední třídou

| k8 | Komplikace |
| :---: | :--- |
| 1 | Postavě se podařilo urazit velmistra cechu a cech s ní bude ochotný jednat jen po veřejné omluvě.* |
| 2 | Postava přísahala, že pro cech nebo chrám splní nějaký úkol.* |
| 3 | Postavě se podařilo takové faux pas, že o tom mluví celé město. |
| 4 | Do postavy se zamilovala společensky nepřijatelná osoba.* |
| 5 | Postava si znepřátelila místního kouzelníka.* |
| 6 | Postava se nabídla, že pomůže s organizací místní slavnosti, divadelního představení nebo podobné události. |
| 7 | Postava v opilosti vyhlásila přípitek, kterým urazila místní obyvatele. |
| 8 | Postava ve snaze udělat dojem utratila 100 zl navíc. |

*V komplikaci může vystupovat soupeř postavy

###### Komplikace hýření s vyšší třídou

| k8 | Komplikace |
|  :---: | :--- |
| 1 | Ctižádostivá šlechtická rodina chce, aby postava uzavřela manželství s některým jejím potomkem.* |
| 2 | Postava během tance klopýtla a spadla a lidé teď o ničem jiném nemluví. |
| 3 | Postava slíbila, že nějakého šlechtice vyplatí z dluhů. |
| 4 | Nějaký rytíř postavu vyzval, aby se spolu střetli v turnaji.* |
| 5 | Postava si znepřátelila místního šlechtice.* |
| 6 | Nezáživný aristokrat trvá na tom, aby ho postava každý den navštěvovala a poslouchala jeho sáhodlouhé teorie o původu magie. |
| 7 | Postava se stala terčem řady nepříjemných pomluv.* |
| 8 | Postava ve snaze udělat dojem utratila 500 zl navíc. |

*V komplikaci může vystupovat soupeř postavy

#### Výroba předmětů

Postava, která má dost času a peněz a k tomu i potřebné vybavení, může v mezidobí vyrábět zbroje, zbraně, oděvy nebo jiné druhy nekouzelné výbavy.

***Náklady a vyhodnocení.*** K výrobě předmětu potřebuje postava kromě vhodných nástrojů i materiály v ceně poloviny prodejní ceny předmětu. Čas výroby v pracovních týdnech získáš, když prodejní cenu předmětu ve zl vydělíš 50. Za týden může postava vyrobit předmětů i několik, ale jejich celková cena může být maximálně 50 zl. Výroba dražších předmětů může trvat delší dobu, ale rozpracovaný předmět musí být uchováván na bezpečném místě.

Na výrobě může spolupracovat víc postav. V takovém případě vyděl potřebný čas počtem zúčastněných postav. Jejich maximální počet nějak rozumně omez. U zvlášť drobných předmětů, např. prstenů, můžeš povolit nanejvýš dvě postavy a na velkých a složitých můžeš nechat pracovat i čtyři nebo víc postav současně.

Postava musí umět používat nástroje nutné k vytvoření předmětu a musí mít po ruce potřebné vybavení. To stejné se týká i spolupracovníků. Vhodnost výbavy musíš vždy posoudit podle situace. Zde je tabulka s příklady.

| Zdatnost | Předměty |
| :--- | :--- |
| Bylinkářská souprava | Protijedy, *léčivé lektvary* |
| Koželužnické pomůcky | Kožené zbroje, boty |
| Kovářské nástroje | Zbroje, zbraně |
| Tkalcovské potřeby | Pláště, oděvy |

Když jsou všechny uvedené předpoklady splněné, postavě se podaří zamýšlený předmět vyrobit. Vyrobený předmět pak může prodat za jeho běžnou prodejní cenu.

***Výroba kouzelných předmětů.*** K výrobě kouzelných předmětů je potřeba víc, než jenom čas, snaha a materiál. Je to časově náročná činnost, k jejímuž dokončení může být nutná i výprava za vzácnými surovinami nebo klíčovými informacemi.

*Léčivé lektvary* a *kouzelné svitky* se řídí samostatnými pravidly. Jejich výrobu popisují odstavec „Příprava léčivých lektvarů“ a kapitola „Psaní kouzelných svitků.“

Aby postava mohla s výrobou kouzelného předmětu vůbec začít, potřebuje získat postup výroby. Je to něco jako recept – obsahuje seznam surovin a kroky nutné k vyrobení předmětu.

Kouzelné předměty vždy vyžadují nějakou exotickou surovinu. Může to být cokoliv od kůže z yettiho až po flakónek s vodou z jezírka ze Sféry vodního živlu. Získání surovin by se mělo odehrát jako dobrodružství.

V tabulce Suroviny pro kouzelné předměty najdeš doporučenou nebezpečnost nestvůry, se kterou by se postavy měly při získávání surovin utkat. Neznamená to, že suroviny musejí pocházet z těla nestvůry. Ta jen může strážit místo, kam se postavy musejí dostat, nebo hlídat zdroj, který potřebují.

###### Suroviny pro kouzelné předměty

| Vzácnost předmětu | Nebezpečnost strážce |
| :--- | :---: |
| Běžný | 1–3 |
| Neobvyklý | 4–8 |
| Vzácný | 9–12 |
| Velmi vzácný | 13–18 |
| Legendární | 19 a více |

Pokud je to možné, snaž se nestvůru nebo místo vybrat tak, aby tematicky odpovídaly charakteru vyráběného předmětu. Například k výrobě *námořníkovy zbroje* může být potřeba esence z vodního divu. Výroba *okouzlující berly* může vyžadovat spolupráci konkrétního mystikolota, který postavám pomůže výměnou za protislužbu. Výroba *berly moci* se může zadrhnout na hledání úlomku prastarého kamene, kterého se kdysi dotkl bůh magie – a který teď stráží podezřívavá androsfinga.

Výroba předmětu neznamená pouze utkat se s nějakou nestvůrou, ale postava musí také zaplatit cenu podle vzácnosti předmětu, která pokrývá další materiály, nástroje atd. Její výši spolu s časem nutným k vyrobení předmětu najdeš v tabulce Doba a cena výroby kouzelných předmětů. U jednorázových předmětů sniž cenu i dobu výroby na polovinu.

###### Doba a cena výroby kouzelných předmětů

| Vzácnost předmětu | Pracovní týdny* | Cena* |
| :--- | :---: | ---: |
| Běžný | 1 | 50 zl |
| Neobvyklý | 2 | 200 zl |
| Vzácný | 10 | 2 000 zl |
| Velmi vzácný | 25 | 20 000 zl |
| Legendární | 50 | 100 000 zl |

*U jednorázových předmětů (lektvary, svitky) je cena poloviční

Aby mohla postava kouzelný předmět vyrobit, musí být navíc zdatná s nástroji nutnými k výrobě (stejně jako při výrobě obyčejných předmětů), nebo musí být zdatná v dovednosti Mystika.

Když jsou všechny uvedené předpoklady splněny, postavě se podaří zamýšlený kouzelný předmět vyrobit.

***Komplikace.*** Většina komplikací, ke kterým při výrobě obyčejných, ale hlavně kouzelných, předmětů dochází, souvisí se složitým hledáním potřebných přísad nebo surovin. Zajímavější ovšem bývají komplikace při výrobě kouzelných předmětů. Šance, že dojde ke komplikaci, je 10 % za každých 5 týdnů doby výroby předmětu. Příklady jsou uvedené v tabulce Komplikace výroby.

###### Komplikace výroby

| k6 | Komplikace |
| :---: | :--- |
| 1 | Rozšířily se zvěsti, že postava pracuje na něčem nebezpečném, co může komunitu ohrozit.* |
| 2 | Postavě jsou ukradeny výrobní pomůcky a musí si koupit nové.* |
| 3 | Místního kouzelníka velmi zajímá, na čem postava pracuje, a chce ji při práci sledovat. |
| 4 | Mocný šlechtic nabídne za předmět vysokou cenu a nezajímá ho, že nemusí být na prodej.* |
| 5 | Trpasličí rod obviní postavu, že při výrobě předmětu používá jejich tajné znalosti.* |
| 6 | Konkurence postavy šíří zprávy o tom, že předmět je odbytý a nebude fungovat pořádně.* |

*V komplikaci může vystupovat soupeř postavy

***Příprava léčivých lektvarů.*** Příprava *léčivých lektvarů* je samostatný druh výroby, oddělený od ostatních kouzelných předmětů. Může je vyrábět postava, která má zdatnost s bylinkářskou soupravou. Doby a ceny výroby jsou uvedené v tabulce Příprava léčivých lektvarů.

###### Příprava léčivých lektvarů

| Lektvar | Doba | Cena |
| :--- | :--- | ---: |
| Léčivý | 1 den | 25 zl |
| Mocný léčivý | 1 prac. týden | 100 zl |
| Kvalitního léčení | 3 prac. týdny | 1 000 zl |
| Prvotřídního léčení | 4 prac. týdny | 10 000 zl |

#### Vloupání

Někdy se vyplatí nehrát podle pravidel. Touto aktivitou si postava může trochu přivydělat, ale hrozí jí, že skončí ve vězení.

***Náklady.*** Než postava vloupání spáchá, musí strávit týden sbíráním informací o možných cílech a vydat na to 25 zl.

***Vyhodnocení.*** Postava musí uspět v několika hodech, jejichž SO si určuje hráč podle plánované výše zisku.

SO může být 10, 15, 20 nebo 25. Po úspěšném provedení vloupání postava získá peněžní částku podle tabulky Hodnota kořisti.

Postava si musí hodit 3 ověření: na Obratnost (Nenápadnost), Obratnost se zlodějským náčiním a podle hráčova výběru na Inteligenci (Pátrání), Moudrost (Vnímání), nebo Charisma (Klamání). Možné výsledky hodů a jejich následky jsou uvedeny v tabulce Úspěšnost vloupání.

###### Úspěšnost vloupání

| Úspěchy | Zisk |
| :---: | :--- |
| 0 | Postava byla při činu chycena a skončila ve vězení. Musí zaplatit pokutu ve výši případného zisku z úspěšného lupu a za každých 25 zl stráví 1 týden ve vězení. |
| 1 | Vloupání se nezdaří, ale postava zvládne z místa činu zmizet. |
| 2 | Postava nezvládne ukrást všechno, co by mohla. Zisk je poloviční. |
| 3 | Postava ukradne věci v plné ceně podle tabulky Hodnota kořisti. |

###### Hodnota kořisti

| SO | Zisk |
| :---: | :--- |
| 10 | 50 zl, vyloupení živořícího kupce |
| 15 | 100 zl, vyloupení úspěšného kupce |
| 20 | 200 zl, vyloupení urozené osoby |
| 25 | 1 000 zl, vyloupení některého z nejbohatších měšťanů |

***Komplikace.*** Život zločince je samá potíž. Když postava uspěje jen v jednom z hodů, hoď si podle tabulky Komplikace při vloupání (nebo si vymysli vlastní). Když má postava nějakého soupeře v podsvětí nebo naopak na straně zákona, ke komplikaci dojde i když uspěje ve dvou hodech.

###### Komplikace při vloupání

| k8 | Komplikace |
| :---: | :--- |
| 1 | Za informace o zloději byla vyhlášena odměna ve výši ukradené částky.* |
| 2 | Postavu kontaktuje neznámá osoba a za to, že ji neprozradí, od ní chce protislužbu.* |
| 3 | Vloupání oběť finančně zlikviduje. |
| 4 | Někdo, kdo o vloupání věděl, byl dopaden z důvodů, které s ním nemají souvislost.* |
| 5 | Uloupená kořist je jen jeden kus známého artefaktu, který v této oblasti nepůjde prodat. |
| 6 | Postava oloupila někoho, kdo byl pod ochranou místního podsvětí a chce se pomstít. |
| 7 | Okradená oběť má známosti mezi městskou stráží, která případu věnuje dvojnásobnou péči. |
| 8 | Okradená oběť požádá o vyšetření vloupání jinou postavu z družiny. |

*V komplikaci může vystupovat soupeř postavy

#### Hazardní hry

Hazard je snadná cesta k bohatství – a ještě snazší cesta k bankrotu.

***Náklady.*** Tato činnost vyžaduje 1 pracovní týden a sázku aspoň 10 zl. Sázky se mohou vyšplhat až k tisícům zlatých i výš.

***Vyhodnocení.*** Postava musí uspět v několika hodech, jejichž SO se určuje náhodně podle kvality protihráčů, na které postava narazí. Takové je riziko hazardních her; člověk nikdy nemůže vědět, s kým bude hrát u stejného stolu.

Postava si musí hodit na 3 ověření: Moudrosti (Vhled), Charismatu (Klamání) a Charismatu (Zastrašování). Pokud má postava zdatnost s odpovídající herní soupravou, může ji použít místo dovednosti. SO se pro každé z těchto tří ověření určuje zvlášť hodem 5 + 2k10. Výsledek shrnuje tabulka Úspěšnost hazardu.

###### Úspěšnost hazardu

| Úspěchy | Zisk |
| :---: | :--- |
| 0 | Postava přijde o celou sázku a o stejnou částku se zadluží. |
| 1 | Postava přijde o polovinu sázky. |
| 2 | Postava získá zpět celou sázku, a k tomu polovinu navíc. | 
| 3 | Postava získá zpět dvojnásobek sázky. |

***Komplikace.*** Hazard přitahuje pochybné existence. Ke komplikacím dochází kvůli střetům se zákonem a vztahům s kriminálními živly, které hazardní hry organizují. Každý pracovní týden strávený hazardem hrozí 10% riziko komplikací. Příklady jsou v tabulce Komplikace při hazardních hrách.

###### Komplikace při hazardních hrách

| k6 | Komplikace |
| :---: | :--- |
| 1 | Postava je obviněna z podvádění. Je na hráči, jestli opravdu podváděla, nebo to bylo obvinění falešné.* |
| 2 | Hráčské doupě se stalo terčem razie a postava skončila ve vězení.* |
| 3 | Postava při hře obrala urozenou osobu a ta veřejně přísahá pomstu.* |
| 4 | Postava při hře obrala řadového člena cechu zlodějů a cech chce své peníze zpět. |
| 5 | Místní kápo postavě zakáže hrát mimo své herny. |
| 6 | Ve městě se objevil vyhlášený hráč a vyzval postavu na hru. |

*V komplikaci může vystupovat soupeř postavy

#### Zápasy

Bojové zápasy zahrnují box, zápas a jiné sportovní formy boje, které probíhají jako domluvená utkání v organizovaném prostředí. Když byste chtěli mít ve hře gladiátorské zápasy na život a na smrt, hrajte je podle běžných pravidel pro boj.

***Náklady.*** Tato činnost vyžaduje 1 pracovní týden.

***Vyhodnocení.*** Postava musí uspět v několika hodech, jejichž SO se určuje náhodně podle protivníků, na které narazí. To odráží nevyzpytatelnost zápasů, kdy postava dopředu netuší, s kým se utká.

Postava si musí hodit na 3 ověření: Sílu (Atletika), Obratnost (Akrobacie) a zvláštní hod na Odolnost, ke kterému má bonus podle hodu její největší kostky životů (hod ji nespotřebuje). Místo jednoho z těchto ověření může postava hodit na útok s jednou ze svých zbraní. SO se pro každé z nich určuje zvlášť hodem 5 + 2k10. Výsledek shrnuje tabulka Úspěšnost zápasů.

###### Úspěšnost zápasů

| Úspěchy | Zisk |
| :---: | :--- |
| 0 | Postava své zápasy prohrála. |
| 1 | Postava vyhrála 50 zl. |
| 2 | Postava vyhrála 100 zl. |
| 3 | Postava vyhrála 200 zl. |

***Komplikace.*** Postavy, které se účastní zápasů, se pohybují mezi svými protivníky, sázkaři a promotéry. Během každého týdne stráveného zápasením je 10% riziko komplikací. Příklady jsou v tabulce Komplikace při zápasech.

###### Komplikace při zápasech

| k6 | Komplikace |
| :---: |  :--- |
| 1 | Protivník se zapřisáhl, že se za prohru pomstí.* |
| 2 | Místní kápo po postavě požaduje, aby několik zápasů prohrála.* |
| 3 | Postava porazila oblíbeného místního šampiona, a tím rozzuřila diváky. |
| 4 | Postava porazila sluhu urozené osoby, a tím proti sobě poštvala její rodinu.* |
| 5 | Postava je obviněna z podvádění. Přišla o svou reputaci, bez ohledu na oprávněnost obvinění.* |
| 6 | Postava svého protivníka v zápalu boje skoro zabila. |

*V komplikaci může vystupovat soupeř postavy

#### Odpočinek

V životě dobrodruha někdy nastane okamžik, kdy zatouží po chvíli odpočinku. Může si chtít užít zaslouženou dovolenou, nebo jen doléčit utržená zranění. Tato možnost se taky výborně hodí pro hráče, které systém pro odehrávání mezidobí jinak nezajímá.

***Náklady.*** Odpočinek trvá 1 týden. Aby z něj postava měla nějaké výhody, musí si udržet aspoň střídmý životní styl.

***Vyhodnocení.*** Když si postava během odpočinku zaplatí aspoň střídmý životní styl, získá výhodu k záchranným hodům na zotavení z nemoci nebo otravy. Navíc může na konci týdne ukončit jeden účinek, který jí brání v obnově životů, nebo si může obnovit jednu vlastnost, kterou má sníženou pod základní hodnotu. Výjimkou jsou negativní účinky způsobené probíhajícími kouzly nebo jinými podobnými příčinami.

***Komplikace.*** Během odpočinku dochází jen málokdy ke komplikacím. Když chceš postavám přitížit, může se objevit nějaký jejich soupeř a způsobit problémy.

#### Služba v chrámu

Pobožné postavy můžou chtít strávit mezidobí službou v chrámu, třeba účastí na obřadech nebo získáváním nových věřících. Může jim to pomoct získat přízeň vůdčích osob chrámu.

***Náklady.*** Náboženská služba vyžaduje mít přístup do chrámu, který charakterem a vírou odpovídá postavě, a často i na jeho obřady. Když je takové místo dostupné, činnost zabere 1 pracovní týden, ale postava za ni nemusí nic platit.

***Vyhodnocení.*** Na konci činnosti si postava hodí na ověření Inteligence (Náboženství) nebo Charismatu (Přesvědčování). Výsledek činnosti se určí podle celkové výše hodu a tabulky Služba v chrámu.

###### Služba v chrámu

| Výše hodu | Výsledek |
| :---: | :--- |
| 1–10 | Bez efektu. Postava na nikoho neudělala dostatečný dojem. |
| 11–20 | Postava si vysloužila jednu protislužbu. |
| 21 a více | Postava si vysloužila dvě protislužby. |

Protislužba znamená, že představitel chrámu postavě přislíbil, že ji v budoucnu může vyjít vstříc. Postava ji může využít k žádosti o pomoc s konkrétním problémem, na obecnou podporu ve společenské nebo politické oblasti, nebo jako 50% slevu na kouzla od chrámových kněží. Protislužba taky může mít podobu božského zásahu, například znamení, vize, nebo menšího zázraku v klíčový okamžik. U těchto protislužeb určuje jejich načasování a charakter Pán jeskyně.

Vysloužené protislužby nemusí postava využít hned, ale nemůže si jich hromadit neomezené množství. Povolené maximum je její oprava Charismatu + 1 (ale vždy alespoň 1).

***Komplikace.*** Prostředí chrámu může být složité a plné politických i společenských pletek. I v těch nejčistších řádech se můžou objevit soupeřící frakce. Když postava věnuje svůj čas službě chrámu, může se do těchto intrik zamotat. Každý týden služby v chrámu je 10% riziko komplikací z tabulky Komplikace při službě v chrámu.

###### Komplikace při službě v chrámu

| k6 | Komplikace |
| :---: | :--- |
| 1 | Postava slovem nebo jednáním urazila kněze.* |
| 2 | Rouhání je rouhání, i když nebylo záměrné. |
| 3 | Postavě nabídne členství tajná sekta v chrámu. |
| 4 | Postavu se pokusí najmout jako zvěda jiný chrám.* |
| 5 | Představení chrámu postavě zadají posvátný úkol. |
| 6 | Postava náhodou zjistí, že významná osobnost chrámu uctívá běsy. |

*V komplikaci může vystupovat soupeř postavy

#### Rešerše

Náhoda přeje připraveným. Mezidobí můžou postavy strávit i po knihovnách, kde budou hledat střípky informací o nestvůrách, bájných místech, kouzelných artefaktech nebo jiných zajímavých tématech.

***Náklady.*** Pro rešerše postava potřebuje mít přístup do knihovny, nebo k nějakému mudrci. Když ho má, rešerše trvá 1 pracovní týden a stojí aspoň 50 zl, které postava utratí za suroviny, úplatky, dary a další výdaje.

***Vyhodnocení.*** Postava oznámí, na co se její rešerše zaměří – konkrétní osobu, místo nebo předmět. Na konci pracovního týdne si hodí na ověření Inteligence s bonusem +1 za každých 50 zl, které zaplatí nad základních 50 zl, až do maxima +6. Když má postava přístup do dobře vybavené knihovny, nebo k velmi znalým mudrcům, má k hodu výhodu. Tabulka Výsledek rešerše určuje, co se jí podařilo zjistit.

###### Výsledek rešerše

| Výše hodu | Výsledek |
| :---: | :--- |
| 1–5 | Nic. |
| 6–10 | Postava zjistila jednu informaci. |
| 11–20 | Postava zjistila dvě informace. |
| 21 a více | Postava zjistila tři informace. |

Každá informace představuje jedno pravdivé sdělení o osobě, místu nebo předmětu. Může to být informace o tom, proti čemu je tvor imunní, heslo, kterým se otevře zapečetěná část labyrintu, seznam kouzel, který si obvykle připravují čarodějové z nějakého řádu atd.

Co přesně se postava dozví, rozhoduje vždy PJ. U nestvůr nebo cizích postav můžeš prozradit něco z jejich vlastností nebo charakteru. U místa můžeš prozradit nějaké tajemství, které se ho týká, například tajný vchod, odpověď na hádanku nebo jaký tvor ho hlídá.

***Komplikace.*** Nejhorším rizikem rešerší je, že postava zjistí něco, co není pravda. Zdroje nejsou vždy přesné a pravdivé, a když postavy mají soupeře s akademickými znalostmi a kontakty a soupeř se třeba v rešeršovaném tématu vyzná, může se je pokusit zmást. Může podstrčit falešné informace, podplatit mudrce, aby postavám neřekli pravdu, nebo může ukrást knihy, ve kterých jsou sepsané nejzásadnější údaje.

Vedle toho se postavě při rešerších můžou přihodit i jiné potíže. Každý pracovní týden strávený rešeršemi znamená 10% riziko komplikací z tabulky Komplikace při rešerších.

###### Komplikace při rešerších

| k6 | Komplikace |
| :---: | :--- |
| 1 | Postava omylem poškodila vzácnou knihu. |
| 2 | Postava urazila mudrce, který požaduje drahý dar.* |
| 3 | Kdyby postava věděla, že je ta kniha prokletá, nikdy by ji neotevřela. |
| 4 | Mudrc se rozhodne postavám vysvětlit své osobité teorie o fungování světa.* |
| 5 | Postavy v knihovně něco zničí a dovnitř je znovu pustí, až když zajistí opravu škod.* |
| 6 | Postava objevila užitečnou informaci, ale výměnou za ni musela slíbit, že splní nebezpečný úkol. |

*V komplikaci může vystupovat soupeř postavy

#### Psaní kouzelných svitků

Když má kouzelník dost času a trpělivosti, může přenést kouzlo do svitku a vytvořit tak *kouzelný svitek*.

***Náklady.*** Psaní *kouzelného svitku* stojí čas a peníze v závislosti na úrovni kouzla (viz tabulku Náklady psaní kouzelných svitků) a vyžaduje surovinové složky, které jsou k seslání kouzla potřeba. Postava navíc musí být zdatná v dovednosti Mystika a musí kouzlo buď znát, nebo ho mít připravené.

Když postava zapisuje na svitek trik, jeho seslání ze svitku bude svou silou odpovídat seslání kouzelníkem na 1. úrovni.

###### Náklady psaní kouzelných svitků

| Úroveň kouzla | Doba | Cena |
| :---: | :--- | ---: |
| Trik  1 den  15 zl |
| 1 | 1 den | 25 zl |
| 2 | 3 dny | 250 zl |
| 3 | 1 pr. týden | 500 zl |
| 4 | 2 pr. týdny | 2 500 zl |
| 5 | 4 pr. týdny | 5 000 zl |
| 6 | 8 pr. týdnů | 15 000 zl |
| 7 | 16 pr. týdnů | 25 000 zl |
| 8 | 32 pr. týdnů | 50 000 zl |
|9 | 48 pr. týdnů | 250 000 zl |

***Komplikace.***  *Kouzelné svitky* se píšou v odloučení a tak to těžko vyvolá něčí pozornost. Možné komplikace souvisejí hlavně s přípravou. Každý týden psaní svitku znamená 10% riziko komplikace z tabulky Komplikace při psaní svitků.

###### Komplikace při psaní svitků

| k6 | Komplikace |
| :---: | :--- |
| 1 | Postava vykoupila poslední dávku vzácného inkoustu, který se k psaní svitků používá, a tím namíchla jiného kouzelníka ve městě. |
| 2 | Kněz z chrámu dobra postavu obvinil z paktů s temnými silami.* |
| 3 | Postavu navštívil kouzelník, který chce mít její kouzlo ve své knize, a přinutil ji, aby mu svitek prodala. |
| 4 | Postava udělala při psaní svitku chybu a hotový svitek kvůli ní obsahuje náhodné kouzlo stejné úrovně. |
| 5 | Postava koupila pro svitek vzácný pergamen a všimla si, že na něm je stěží viditelná mapa. |
| 6 | Do pracovny postavy se pokusil vloupat zloděj.* |

*V komplikaci může vystupovat soupeř postavy

#### Prodej kouzelných předmětů

Prodávat kouzelné předměty není nic jednoduchého. Postava může snadno narazit na zloděje a podvodníky, kteří si brousí zuby na snadnou kořist, a i když najde skutečného zájemce, nijak to nezaručuje, že od něj dostane dobrou nabídku.

***Náklady.*** Hledání kupce pro jeden kouzelný předmět je práce na 1 pracovní týden a šíření zprávy o prodeji stojí postavu 25 zl. Postava může shánět kupce jen pro jeden konkrétní předmět.

***Vyhodnocení.*** Když chce postava prodat kouzelný předmět, hodí si na Charisma (Přesvědčování) a podle toho se určí, jaké nabídky dostala. Když s nimi není spokojená, nemusí je přijmout. Týden práce byl k ničemu, ale nic jí nebrání zkusit to později znovu. Prodejní cenu určíš podle tabulek Základní cena kouzelných předmětů a Nabídky za kouzelné předměty.

###### Základní cena kouzelných předmětů

| Vzácnost | Základní cena* |
| :--- | ---: |
| Běžný | 100 zl |
| Neobvyklý | 400 zl |
| Vzácný | 4 000 zl |
| Velmi vzácný | 40 000 zl |
| Legendární | 200 000 zl |

*U jednorázových předmětů (lektvary, svitky) je cena poloviční

###### Nabídky za kouzelné předměty

| Výše hodu | Nabídka |
| :---: | :--- |
| 1–10 | 50 % základní ceny |
| 11–20 | 100 % základní ceny |
| 21 a více | 150 % základní ceny |

***Komplikace.*** Problémy s prodejem kouzelných předmětů způsobuje hlavně skutečnost, že přitahují zloděje a podobné živly, kteří by předmět chtěli, ale nehodlají za něj zaplatit. A někdo může chtít transakci narušit proto, že tím pomůže svým vlastním obchodům, anebo může chtít pošpinit pověst postavy jako spolehlivého prodejce. Každý týden strávený prodejem předmětu znamená 10% riziko komplikace z tabulky Komplikace při prodeji kouzelných předmětů.

###### Komplikace při prodeji kouzelných předmětů

|k6 | Komplikace |
| :---: | :--- |
| 1 | Předmět přes prostředníka koupí nepřítel postavy a použije ho proti ní.* |
| 2 | O prodeji se dozvěděl cech zlodějů a pokusí se předmět ukrást.* |
| 3 | Nepřítel postavy rozšíří fámy, že předmět je falzifikát.* |
| 4 | Nějaký čaroděj tvrdí, že předmět je jeho dědictvím, a žádá jeho vrácení. |
| 5 | Původní majitel předmětu nebo jeho přeživší spojenci přísahají, že ho za každou cenu získají zpátky. |
| 6 | Kupec je před dokončením obchodu zavražděn.* |

*V komplikaci může vystupovat soupeř postavy

#### Studium

Když má postava dost času a vhodného učitele, může se učit jazyk nebo získat zdatnost s nějakou pomůckou.

***Náklady.*** Naučit se jazyk nebo zacházet s nástrojem trvá většinou aspoň 10 pracovních týdnů minus bonus za Inteligenci (postih čas nezvyšuje) a stojí 25 zl za pracovní týden.

***Komplikace.*** Komplikace při studiu většinou souvisejí s učitelem. Každý týden studia hrozí 10% riziko komplikace z tabulky Komplikace při studiu.

###### Komplikace při studiu

|k6 | Komplikace |
| :---: | :--- |
| 1 | Učitel zmizel, takže postava stráví celý pracovní týden hledáním nového.* |
| 2 | Učitel vyučuje neobvyklé archaické postupy, takže postava vzbuzuje pozornost. |
| 3 | Učitel je zvěd, který má zjistit, jaké má postava plány. |
| 4 | Učitel je hledaný zločinec. |
| 5 | Učitel je velmi krutý. |
| 6 | Učitel požádá postavu, aby ho ochránila před nějakou hrozbou. |

\* V komplikaci může vystupovat soupeř postavy

#### Práce

Když už selže všechno ostatní, dobrodruhovi nezbývá, než se živit poctivou prací. Tato činnost představuje různé příležitostné práce proměnlivého charakteru a s různým výdělkem.

***Náklady.*** Práce trvá celý pracovní týden.

***Vyhodnocení.*** Výše výdělku se určí hodem na ověření vlastnosti: hráč si může vybrat, jestli to bude Síla (Atletika), Obratnost (Akrobacie), Inteligence (a použije přitom nějaké vybavení), Charisma (Umění) nebo Charisma (a hudební nástroj). Práce postavě pokryje týdenní životní náklady a když bude opravdu úspěšná, vydělá si i něco navíc.

###### Výdělek

| Výše hodu |  Nabídka |
| :---: | :--- |
| 9 a méně | Týden chudého životního stylu |
| 10–14 | Týden střídmého životního stylu |
| 15–20 | Týden pohodového životního stylu |
| 21 a více | Týden pohodového životního stylu + 25 zl |

***Komplikace.*** Obyčejná práce s sebou málokdy nese významné komplikace. Ale to neznamená, že život mezi pracujícím lidem musí být pro dobrodruha bez problémů. Každý pracovní týden hrozí 10% riziko komplikace z tabulky Komplikace při práci

###### Komplikace při práci

| k6 | Komplikace |
| :---: | :--- |
| 1 | Kvůli problémovému zákazníkovi nebo hádce s kolegou postava vydělá, jako by v tabulce výdělku hodila o 1 horší řádek.* |
| 2 | Zaměstnavatel má finanční problémy a postavě nezaplatí.* |
| 3 | Postava se znelíbila kolegovi, který má vazby na důležitou rodinu ve městě.* |
| 4 | Zaměstnavatel má vazbu na temnou sektu nebo na zločineckou organizaci. |
| 5 | Zaměstnavatele postavy vydírá nějaká zločinecká organizace.* |
| 6 | Postava získá pověst neschopného lenocha (je na hráči, jestli oprávněně) a dalších 6 týdnů má na všechny hody ověření v této činnosti v mezidobí nevýhodu. |

*V komplikaci může vystupovat soupeř postavy

## Přidělování kouzelných předmětů

Kouzelné předměty jistě ocení všichni dobrodruhové hrající D&D a často jsou také hlavní odměnou v dobrodružství. Pravidla pro kouzelné předměty jsou spolu s tabulkami pokladů uvedena v kapitole 7 *Průvodce Pána jeskyně*. Tato část rozšiřuje pravidla určování kouzelných předmětů, které se dostanou do vlastnictví postav, o další možnosti, a přidává do hry sbírku běžných kouzelných předmětů. Na konci této části pak najdeš tabulky, ve kterých jsme seřadili kouzelné předměty podle vzácnosti.

Systém v *Průvodci Pána jeskyně* je navržen tak, abys mohl všechny poklady generovat náhodně, a tabulky také určují počet kouzelných předmětů, které postavy dostanou. Stručně řečeno, tabulky odvádějí práci. Ale PJ, který navrhuje nebo upravuje dobrodružství, může dát přednost vlastnímu výběru kouzelných předmětů, které se nakonec dostanou do hry. Pokud se to týká právě tebe, můžeš použít pravidla v této části a přizpůsobit si poklady podle sebe, přičemž se stále budeš držet v mezích, kolik předmětů by nakonec postavy měly během hry nashromáždit.

#### Rozdělení podle vzácnosti

Tato alternativní metoda určování pokladů se zaměřuje na výběr kouzelných předmětů podle jejich vzácnosti namísto házení podle tabulek v *Průvodci Pána jeskyně*. Tato metoda používá dvě tabulky: Kouzelné předměty přidělované podle stupně a Kouzelné předměty přidělované podle vzácnosti.

***Podle stupně.*** Tabulka Kouzelné předměty přidělované podle stupně ukazuje počet kouzelných předmětů, které družina během tažení v D&D obvykle získá, a to tak, že na 20. úrovni nashromáždí sto kouzelných předmětů. Tabulka ukazuje, kolik těchto předmětů má být rozdáno během každého ze čtyř stupňů hry. Důraz na to, aby postavy během druhého stupně (5.–10. úroveň postav) získaly více předmětů než v ostatních stupních, je záměrný. Na druhém stupni se odehrává většina her v typickém tažení D&D a předměty získané na tomto stupni připravují postavy na dobrodružství na vyšších úrovních.

***Podle vzácnosti.*** Tabulka Kouzelné předměty přidělované podle vzácnosti přebírá čísla z tabulky Kouzelné předměty přidělované podle stupně a rozděluje je tak, aby ukázala počet předmětů každé vzácnosti, které by postavy měly na konci daného stupně mít.

***Časté a mimořádné předměty.*** Obě tabulky v této části rozlišují mezi častými a mimořádnými kouzelnými předměty. Toto rozlišení existuje i v *Průvodci Pána jeskyně*, přestože se tam tyto termíny nepoužívají. V něm jsou časté předměty uvedeny v Tabulkách kouzelných předmětů A až E a mimořádné předměty v Tabulkách kouzelných předmětů F až I. Jak je vidět z tabulek pokladů v této knize, mimořádné kouzelné předměty se mají rozdávat mnohem méně často než časté předměty, a to i na vyšších stupních hry.

###### Kouzelné předměty přidělované podle stupně

| Úroveň postavy | Častý předmět | Mimořádný předmět | Všechny předměty |
| :---: | :---: | :---: | :---: |
| 1.–4. | 9 | 2 | 11 |
| 5.–10. | 28 | 6 | 34 |
| 11.–16. | 8 | 6 | 25 |
| 17.–20. | 19 | 6 | 25 |
| **Celkem** | **80** | **20** | **100** |

###### Kouzelné předměty přidělované podle vzácnosti

| | | Časté | kouzelné | předměty | | Mimořádné | kouzelné | předměty | |
| :---: | :---: | :---: | :---: | :---: | :---: | :---: | :---: | :---: | :---: |
| **Úroveň/NB** | **Běžný** | **Neobvyklý** | **Vzácný** | **Velmi vzácný** | **Legendární** | **Neobvyklý** | **Vzácný** | **Velmi vzácný** | **Legendární** |
| 1.–4. | 6 | 2 | 1 | 0 | 0 | 2 | 0 | 0 | 0 |
| 5.–10. | 10 | 12 | 5 | 1 | 0 | 5 | 1 | 0 | 0 |
| 11.–16. | 3 | 6 | 9 | 5 | 1 | 1 | 2 | 2 | 1 |
| 17.a vyšší | 0 | 0 | 4 | 9 | 6 | 0 | 1 | 2 | 3 |
| **Celkem** | **19** | **20** | **19** | **15** | **7** | **8** | **4** | **4** | **4** |

<Card header="Pozadí návrhu: Rozdělování kouzelných předmětů">

*Průvodce Pána jeskyně předpokládá*, že v průběhu tažení bude nalezeno určité množství pokladů. Během dvaceti úrovní typické hry by mělo proběhnout čtyřicet pět hodů na Tabulky hromadných pokladů, které jsou rozděleny následovně:

 * Sedm hodů pro nebezpečnost 0–4,

 * Devatenáct hodů pro nebezpečnost 5–10,

 * Dvanáct hodů pro nebezpečnost 11–16,

 * Osm hodů pro nebezpečnost 17 a vyšší.

Vzhledem k tomu, že mnoho výsledků z těchto tabulek dává víc než jeden kouzelný předmět, získají postavy v těchto pětačtyřiceti hodech zhruba sto předmětů. Zde popsaný volitelný systém dává stejný počet předmětů, správně rozdělených v celém spektru vzácnosti, a zároveň umožňuje přesně kontrolovat, které předměty mají postavy šanci získat.
</Card>

#### Výběr předmětů podle úrovní

Rozhodni se, kdy chceš předmět do svého dobrodružství umístit. Častým důvodem je, že podle tvého názoru příběh kouzelný předmět vyžaduje, že ho postavy potřebují nebo že by hráči byli obzvlášť rádi, kdyby ho dostali.

Když se chystáš vybrat předmět, který bude v setkání uveden jako poklad, poslouží ti jako “zásobník” takových předmětů tabulka Kouzelné předměty přidělované podle vzácnosti. Zde je návod, jak ji použít:

1. Překopíruj si nebo přepiš tabulku do svých poznámek, abys v ní mohl přepisovat čísla při výběru předmětů, které mají být umístěny do dobrodružství.

2. Podívej se na řádek ve sloupci Úroveň/NB, který odpovídá jedné z následujících hodnot (dle tvého výběru): úrovni hráčských postav, nebezpečnosti majitele kouzelného předmětu nebo nebezpečnosti skupiny tvorů, kteří předmět střeží. Položky v daném řádku tabulky udávají celkový počet předmětů, které by postavy měly obdržet do konce stupně hry reprezentované tímto řádkem.

3. Vyber si kouzelný předmět libovolné vzácnosti, pro který není údaj v tomto řádku roven 0.

4. Když postavy získají nějaký předmět, odečti si od příslušné položky v tabulce 1.

Pokud si v budoucnu vybereš předmět se vzácností, který není dostupný v aktuálním stupni hry, ale je stále dostupný v nižším stupni, odečti tento předmět z něj. Pokud ani všechny nižší stupně nemají k dispozici žádný předmět dané vzácnosti, odečti předmět z vyššího stupně.

#### Postupný výběr předmětů

Pokud dáváš přednost volnějšímu způsobu výběru kouzelných předmětů, jednoduše vyber každý kouzelný předmět, který chceš hráčům dát; když potom postavy nějaký získají, odečti si jej z tabulky Kouzelné předměty přidělované podle vzácnosti ve svých poznámkách. Kdykoliv tak učiníš, začni s nejnižším stupněm a odečti položku od prvního čísla, na které narazíš v příslušném sloupci vzácnosti, ať už jde o častý, nebo mimořádný předmět. Pokud tento stupeň nemá pro danou vzácnost číslo větší než 0, jdi o stupeň výš, dokud nenajdeš takovou, která ho má, a odečti kouzelný předmět od tohoto čísla. Po tomto procesu vynuluj každý řádek tabulky v pořadí od nejnižšího stupně k nejvyššímu.

#### Předzásobení dobrodružství předměty

Tabulky kouzelných předmětů v této části jsou založeny na počtu předmětů, které by měly postavy dostat, ne na počtu předmětů, které jsou v dobrodružství k dispozici. Když vytváříš nebo upravuješ dobrodružství, předpokládej, že postavy nenajdou všechny předměty, které do něj umístíš, pokud většina kořisti není na snadno dohledatelných místech. Zde je dobré pravidlo: dobrodružství může zahrnovat počet předmětů, který je o 25 procent vyšší než čísla v tabulkách (zaokrouhleno nahoru). Například dobrodružství navržené tak, aby provedlo postavy od 1. do 4. úrovně, může obsahovat čtrnáct předmětů místo jedenácti, v očekávání, že tři z těchto předmětů nebudou nalezeny.

<Card header="Jsou kouzelné předměty v tažení nezbytné?">

Hra D&D je postavena na předpokladu, že se kouzelné předměty objevují pouze výjimečně a že jsou vždy přínosem, pokud není předmět prokletý. Postavy a nestvůry jsou navrženy tak, aby se s nimi dalo utkat bez pomoci kouzelných předmětů, což znamená, že vlastnictví kouzelného předmětu činí postavu vždy mocnější nebo všestrannější než běžnou postavu stejné úrovně. Jako PJ se nestarej o přidělování kouzelných předmětů jen proto, aby postavy mohly držet krok s hrozbami příběhu. Kouzelné předměty jsou skutečně odměny. Jsou užitečné? Rozhodně. Jsou nezbytné? Ne.

Kouzelné předměty se mohou stát z příjemných nezbytnými v těch vzácných případech, kdy družina nemá žádného sesilatele kouzel, mnicha nebo CP schopné sesílat *magickou zbraň*. Absence magie pak družině nesmírně ztěžuje zdolání nestvůr, které jsou odolné nebo imunní vůči nemagickému zranění. V takovém příběhu buď k získání kouzelných zbraní velkorysejší, nebo se použití takových nestvůr vyhni.
</Card>

### Běžné kouzelné předměty

*Průvodce Pána jeskyně* obsahuje mnoho kouzelných předmětů všech vzácností. Jedinou výjimkou jsou běžné kouzelné předměty; těch PPJ obsahuje jen velmi málo. Tato kapitola jich představuje více. Většinou nejde o předměty, které by zvyšovaly sílu postavy, ale pravděpodobně hráče pobaví a poskytnou jim příležitost k zábavnému hraní svých postav.

Kouzelné předměty jsou uvedeny v abecedním pořadí.

#### Amulet temného úlomku

*Divotvorný předmět, běžný (vyžaduje sladění s černokněžníkem)*

Tento amulet je vyroben z jediného úlomku odolného mimosférického materiálu pocházejícího z říše tvého černokněžnického patrona. Když ho nosíš, získáváš následující prospěchy:

 * Můžeš ho použít jako sesílací ohniskový předmět pro svá černokněžnická kouzla.

 * Můžeš zkusit seslat trik, který neznáš. Trik musí patřit mezi černokněžnická kouzla a pro jeho úspěšné seslání musíš uspět v ověření Inteligence (Mystika) se SO 10. Při neúspěchu seslání trik selže a akce přijde vniveč. V obou případech můžeš tuto vlastnost amuletu znovu použít až po důkladném odpočinku.

#### Boty s falešnými stopami

*Divotvorný předmět, běžný*

Tyto boty si může obout pouze humanoid. Když je máš na nohou, můžeš se rozhodnout, že budou zanechávat stopy jiného humanoida tvé velikosti.

#### Čadivá zbroj

*Zbroj (jakákoliv), běžná*

Pokud máš tuto zbroj na sobě, stoupají z ní obláčky neškodného kouře bez zápachu.

#### Čarovná hůl

*Hůl, běžná*

Pokud hůl držíš v ruce a umístíš nad její špičku předmět vážící maximálně 1 libru (např. úlomek křišťálu, vejce nebo kámen), předmět se vznese 1 coul do vzduchu a zůstane tam, dokud ho neodstraníš nebo dokud hůl nepustíš. Hůl takhle udrží až tři takové předměty naráz, a zároveň můžeš nechat jeden nebo více předmětů pomalu rotovat nebo otáčet se na místě.

#### Dirigentská hůlka

*Hůlka, běžná*

Tato hůlka má 3 dávky. Když ji držíš v ruce, můžeš v rámci akce spotřebovat 1 dávku a máváním kolem sebe nechat rozeznít orchestrální skladbu. Hudba je slyšet v okruhu 12 sáhů a když přestaneš hůlkou mávat, hrát přestane.

Hůlka si každý den za úsvitu obnoví všechny spotřebované dávky. Pokud utratíš poslední dávku, hoď k20, a když ti padne 1, zazní teskný zvuk polnice, hůlka se rozpadne v prach a je zničena.

#### Dýmka kouřových příšer

*Divotvorný předmět, běžný*

Během bafání z této dýmky můžeš použít svou akci a vyfouknout kouř, který na sebe následně vezme podobu jednoho tvora, jako například draka, flampa nebo žabomota. Podoba je tak malá, že by se vešla do krychle o hraně 1 stopy a vydrží jen pár sekund, potom se rozplyne v obláček obyčejného kouře.

#### Helma děsu

*Divotvorný předmět, běžný*

Pokud máš tuto hrůzostrašnou ocelovou přilbu na hlavě, oči ti zpoza jejího hledí rudě žhnou.

#### Hlubinná svíce

*Divotvorný předmět, běžný*

Plamen této svíčky při ponoření do vody nezhasne, ale vydává světlo a teplo jako normální svíčka.

#### Honzova praktická kořenka

*Divotvorný předmět, běžný*

Tato kořenka nošená na opasku vypadá na první pohled prázdná. Má 10 dávek. Když ji držíš, můžeš v rámci své akce utratit jednu dávku, vyslovit jméno jednoho nemagického koření (jako např. sůl, pepř, šafrán nebo koriandr) a vytáhnout špetku tohoto koření z kořenky. Dávka stačí na okořenění jedné porce jídla. Kořenka si za úsvitu každého dne obnoví 1k6 + 4 spotřebovaných dávek.

#### Hůl přivolávání ptáků

*Hůl, běžná*

Tato dřevěná hůl, ozdobená vyřezávanými ptačími motivy, má 10 dávek. Když ji držíš v ruce, můžeš v rámci akce spotřebovat 1 dávku a nechat zaznít jeden z následujících zvuků: pěnkaví cvrlikání, havraní krákání, kachní kvákání, slepičí kdákání, husí kejhání, volání luňáka, krocaní hudrování, racčí křik, soví houkání nebo orlí skřek. Každý z těchto zvuků je slyšet do vzdálenosti 12 sáhů.

Hůl si každý den za úsvitu obnoví 1k6 + 4 spotřebovaných dávek. Pokud utratíš poslední dávku, hoď k20, a když ti padne 1, vybuchne v neškodném oblaku ptačího peří a je navždy ztracena.

#### Hůlka úsměvů

*Hůlka, běžná*

Tato hůlka má 3 dávky. Když ji držíš v ruce, můžeš v rámci akce spotřebovat 1 dávku a ukázat jí na humanoida, kterého vidíš ve vzdálenosti do 6 sáhů. Cíl musí uspět v záchranném hodu na Charisma se SO 10, jinak se bude muset 1 minutu usmívat.

Hůlka si každý den za úsvitu obnoví všechny spotřebované dávky. Pokud utratíš poslední dávku, hoď k20, a když ti padne 1, hůlka se promění v *hůlku zamračení*.

#### Hůlka zamračení

*Hůlka, běžná*

Tato hůlka má 3 dávky. Když ji držíš v ruce, můžeš v rámci akce spotřebovat 1 dávku a ukázat jí na humanoida, kterého vidíš ve vzdálenosti do 6 sáhů. Cíl musí uspět v záchranném hodu na Charisma se SO 10, jinak se bude muset 1 minutu mračit.

Hůlka si každý den za úsvitu obnoví všechny spotřebované dávky. Pokud utratíš poslední dávku, hoď k20, a když ti padne 1, hůlka se promění v *hůlku úsměvů*.

#### Klobouk havěti

*Divotvorný předmět, běžný*

Tento klobouk má 3 dávky. Když ho držíš, můžeš v rámci akce utratit jednu dávku, vyslovit zaklínadlo a přivolat tak podle svého přání **netopýra**, **žábu** nebo **krysu**. Přivolaný tvor se magicky vynoří z klobouku a hledí dostat se od tebe tak rychle, jak to jen jde. Tvor není ani přátelský, ani nepřátelský, ale chová se jako normální zvíře. Za jednu hodinu, nebo pokud mu životy klesnou na 0, zmizí. Klobouk si za úsvitu obnoví všechny spotřebované dávky.

#### Korbel střízlivosti

*Divotvorný předmět, běžný*

Tento korbel má na sobě zobrazenou přísně se tvářící tvář. Můžeš z ní pít pivo, víno nebo jakýkoliv jiný nemagický alkoholický nápoj, aniž by ses opil. Nádoba nemá žádný účinek na magické tekutiny nebo škodlivé látky, jako jsou například jedy.

#### Koule času

*Divotvorný předmět, běžný*

Pokud máš tento předmět u sebe, můžeš jako akci zjistit, jestli je venku ráno, odpoledne, večer nebo noc. Tato vlastnost funguje pouze v Materiální sféře.

#### Kouzelnický klobouk

*Divotvorný předmět, běžný (vyžaduje sladění s kouzelníkem)*

Tento starobylý klobouk kuželovitého tvaru je zdoben zlatými půlměsíci a hvězdami. Během jeho nošení získáváš následující prospěchy:

 * Můžeš ho použít jako sesílací ohniskový předmět pro svá kouzelnická kouzla.

 * Můžeš zkusit seslat trik, který neznáš. Trik musí patřit mezi kouzelnická kouzla a pro jeho úspěšné seslání musíš uspět v ověření Inteligence (Mystika) se SO 10. Při neúspěchu seslání triku selže a akce přijde vniveč. V obou případech můžeš tuto vlastnost znovu použít až po důkladném odpočinku.

#### Květináč probuzení

*Divotvorný předmět, běžný*

Pokud do tohoto desetikilového hliněného hrnce zasadíš obyčejný keř a necháš ho po dobu 30 dní růst, keř se po uplynutí této doby magicky promění v **probuzený keř** (statistiky najdeš v *Bestiáři*). Po probuzení jeho kořeny prolomí květináč a zničí ho.

Probuzený keř je vůči tobě přátelský a dokud mu nedáš nějaký příkaz, nedělá nic.

#### Květinová hůl

*Hůl, běžná*

Tato dřevěná hůl má 10 dávek. Když ji držíš v ruce, můžeš v rámci akce spotřebovat 1 dávku a nechat z kousku země v okruhu 1 sáhu nebo ze samotné hole vyrůst květinu. Pokud při sesílání neurčíš její druh, bude to jemně vonící kopretina. Květina je nemagická, neškodná a roste a usychá stejně, jako každá obyčejná kytka.

Hůl si každý den za úsvitu obnoví 1k6 + 4 spotřebovaných dávek. Pokud utratíš poslední dávku, hoď k20, a když ti padne 1, změní se hůl v okvětní lístky a je navždy ztracena.

#### Mazaný zámek

*Divotvorný předmět, běžný*

Tento zámek vypadá jako obyčejný zámek (typ popsaný v kapitole 5 *Příručky hráče*) a je dodáván s jedním klíčem. Stavítka v tomto zámku se magicky nastavují tak, aby překazila pokusy o vlámání. Ověření Obratnosti při jeho odemykání se provádí s nevýhodu.

#### Meč měsíčního doteku

*Divotvorný předmět, běžný*

Ve tmě září čepel tohoto meče měsíčním světlem, které osvítí jasně okolí do 3 sáhů a další 3 sáhy osvítí slabě.

#### Mluvící panenka

*Divotvorný předmět, běžný (vyžaduje sladění)*

Dokud je tento plyšový panáček do 1 sáhu od tebe, můžeš mu během krátkého odpočinku říct až šest vět. Žádná z nich nesmí být delší než šest slov a ty můžeš pro každou určit podmínku, za které panáček větu zopakuje. Staré fráze můžeš nahradit novými. Ať už je podmínka jakákoliv, musí se projevit v okruhu 1 sáhu od panenky, jinak panenka nepromluví. Například kdykoliv panenku někdo zvedne, může říct: “Dala bych si bonbon.” Když vaše sladění skončí, panenka o všechny naučené fráze přijde.

#### Nablýskaná zbroj

*Zbroj (jakákoliv střední nebo těžká), běžná*

Tato zbroj se nikdy neušpiní.

#### Náhradní oko

*Divotvorný předmět, běžný (vyžaduje sladění)*

Toto umělé oko nahrazuje tvé skutečné oko, které ti z nějakého důvodu chybí. Náhradní oko je malá koule, kterou si vložíš do oční jamky a pak se díváš skrz ni. Z očního důlku ho můžeš vyjmout jen ty.

#### Naslouchátko

*Divotvorný předmět, běžný*

Když si ho přiložíš k uchu, naslouchátko potlačí účinky ohluchnutí a ty můžeš normálně slyšet.

#### Nástroj iluzí

*Divotvorný předmět, běžný (vyžaduje sladění)*

Když hraješ na tento hudební nástroj, můžeš v okruhu 1 sáhu od nástroje vytvářet neškodné falešné optické iluze. Pokud jsi bard, zvětší se tento poloměr na 3 sáhy. Mezi typické iluze patří světelné noty, spektrální tanečnice, motýli a jemně padající sníh. Kouzelné iluze nemají ani hmotnost, ani zvuk a jsou zjevně jen zdánlivé. Jakmile přestaneš hrát, iluze skončí.

#### Nástroj tajemného sdělení

*Divotvorný předmět, běžný (vyžaduje sladění)*

Tento hudební nástroj má 3 dávky. Když na něj hraješ, můžeš v rámci akce utratit jednu dávku a zapsat na nemagický objekt nebo povrch, které vidíš v okruhu 6 sáhů, magickou zprávu. Zpráva může mít maximálně 6 slov a zapíše se v jazyce, který znáš. Pokud jsi bard, můžeš zapsat až dalších 7 slov a rozhodnout se, že zpráva bude slabě zářit a bude vidět v nemagické tmě. Kouzlo *rozptyl magii* zprávu smaže, jinak vydrží následujících 24 hodin.

Nástroj si za úsvitu každého dne obnoví všechny spotřebované dávky.

#### Nezlomitelný šíp

*Střelivo, běžné*

Tento šíp nejde zlomit. Výjimkou je případ, kdy se nachází v *antimagickém poli*.

#### Odkládací zbroj

*Zbroj (lehká, střední nebo těžká), běžná*

Tuto zbroj můžeš sundat v rámci své akce.

#### Okouzlující parfém

*Divotvorný předmět, běžný*

Tato malá lahvička obsahuje kouzelný parfém a vystačí ti jen na jedno použití. Parfém na sebe můžeš nanést pomocí akce a jeho účinek trvá 1 hodinu. Po tuto dobu máš výhodu na všechna ověření Charismatu proti humanoidům s nebezpečností 1 nebo nižší. Tvorové ovlivnění parfémem si nejsou vědomi, že na ně působí magie.

#### Osvěžující kulička

*Divotvorný předmět, běžný*

Když necháš tuto houbovitou želatinovou kuličku bez chuti rozpustit v tekutině, přemění až půl litru v čerstvou studenou pitnou vodu. Kulička nemá žádný účinek na kouzelné tekutiny ani na škodlivé látky, jako jsou například jedy.

#### Plášť mnoha střihů

*Divotvorný předmět, běžný*

Když máš oblečen tento plášť, můžeš mu využitím bonusové akce změnit styl, barvu a navenek i kvalitu materiálu. Jeho hmotnost se přitom nemění. Bez ohledu na svůj vzhled však nemůže být plášť ničím jiným než pláštěm. Může sice kopírovat vzhled jiných kouzelných plášťů, nezískává ale jejich kouzelné vlastnosti.

#### Pyrotechnická hůlka

*Hůlka, běžná*

Tato hůlka má 7 dávek. Když ji držíš v ruce, můžeš v rámci akce spotřebovat 1 dávku a v bodě, který vidíš ve vzdálenosti do 12 sáhů, nechat vybuchnout ohňostroj různobarevného světla. Výbuch světla je doprovázen praskáním, které je slyšet až do vzdálenosti 60 sáhů. Světlo je jasné jako plamen pochodně, ale vydrží jen jednu sekundu.

Hůlka si každý den za úsvitu obnoví 1k6 + 1 spotřebovaných dávek. Pokud utratíš poslední dávku, hoď k20, a když ti padne 1, hůlka vybuchne v neškodné spršce jisker a rozpadne se.

#### Roh tichého poplachu

*Divotvorný předmět, běžný*

Tento roh má 4 dávky. Když na něj v rámci své akce zatroubíš, uslyší jeho zvuk jeden tvor, kterého sis vybral. Ten současně nesmí být hluchý a nesmí být od tebe vzdálen více než 120 sáhů. Zvuk rohu nemůže slyšet žádný jiný tvor. Roh si za úsvitu každého dne obnoví 1k4 spotřebovaných dávek.

#### Rubín válečného mága

*Divotvorný předmět, běžný (vyžaduje sladění se sesilatelem)*

Tento rubín o průměru jednoho coulu je pokrytý tajemnými runami a umožní ti použít jednoduchou nebo vojenskou zbraň jako Sesílací ohniskový předmět. Pokud chceš tuto vlastnost využívat, musíš ho přitisknout na danou zbraň a alespoň 10 minut ho tam držet. Rubín se pak nedá odstranit, a to ani v *antimagickém poli*, dokud není zbraň zničena nebo dokud ho v rámci akce nesundáš (ukončíš s ním sladění).

#### Rybářský prut

*Divotvorný předmět, běžný*

Tato 2sáhová tyč se po vyslovení zaklínadla přemění na rybářský prut s háčkem, vlascem a navijákem. Pokud zaklínadlo vyslovíš podruhé, složí se zpět do obyčejné tyče původní délky.

#### Samolátací oděv

*Divotvorný předmět, běžný*

Toto elegantní cestovatelské oblečení se samo kouzelně opravuje a zabraňuje každodennímu opotřebení. Pokud je nějaká část oděvu zcela zničena, už se neumí sama opravit.

#### Samoopravovací lano

*Divotvorný předmět, běžný*

Tento 10sáhový smotek konopného provazu můžeš rozřezat na libovolný počet menších kousků a pak v rámci akce vyslovit zaklínadlo, kterým se kousky opět spojí dohromady. Jednotlivé kusy musejí být ve vzájemném kontaktu a nesmějí být jinak používány. Pokud se některá jeho část ztratí nebo zničí, *samoopravovací lano* se navždy zkrátí.

#### Skládací tyč

*Divotvorný předmět, běžný*

Tato 2sáhová tyč se po vyslovení zaklínadla přemění na 1 stopu dlouhé žezlo, které se pak dá snadněji přenášet. Na váhu tyče nemá tato změna vliv. Žezlo můžeš změnit zpátky na tyč, když v rámci akce vyslovíš jiné zaklínadlo. Pokud však tyč nemá pro změnu do původní délky dost místa, její délka se této skutečnosti přizpůsobí.

#### Směrová koule

*Divotvorný předmět, běžný*

Pokud máš tento předmět u sebe, můžeš jako akci zjistit, kterým směrem leží sever. Tato vlastnost funguje pouze v Materiální sféře.

#### Strojkový amulet

*Divotvorný předmět, běžný*

Tento měděný amulet obsahuje drobná ozubená kolečka a je poháněn magií Mechanu, sféry předvídatelné jako hodinový strojek. Když k němu přiložíš ucho, uslyšíš slabé tikání a šumění.

Když máš amulet u sebe, můžeš se při útoku vzdát hodu k20 a vzít si místo něj desítku. Tuto vlastnost můžeš znovu použít až za příštího úsvitu.

#### Šarlatánova smrt

*Divotvorný předmět, běžný (vyžaduje sladění)*

Kdykoliv hodíš touhle šestistěnnou kostkou, můžeš určit číslo, které na ní padne.

#### Štít mnoha tváří

*Zbroj (štít), běžný*

Přední strana štítu má tvar obličeje. Pokud ho máš na ruce, můžeš tvář v rámci bonusové akce změnit.

#### Tajemný klíč

*Divotvorný předmět, běžný*

Na hlavě tohoto klíče je zobrazen otazník. Klíč má 5% šanci odemknout jakýkoli zámek, do kterého je vložen. Jakmile klíč něco odemkne, zmizí.

#### Trvalá kniha kouzel

*Divotvorný předmět, běžný*

Tuto knihu kouzel, stejně jako vše, co je na jejích stránkách napsáno, nemůže poškodit oheň ani ponoření do vody. Kromě toho se stářím nezhoršuje její stav.

#### Úderné střelivo

*Zbraň (jakékoliv střelivo), běžná*

Toto střelivo má značnou sílu. Pokud zasažený tvor neuspěje v záchranném hodu na Sílu se SO 10, srazí ho zásah k zemi.

#### Veteránova špacírka

*Divotvorný předmět, běžný*

Když tuto vycházkovou hůl uchopíš a pak proneseš v rámci bonusové akce zaklínadlo, promění se v obyčejný dlouhý meč a ztratí svou kouzelnou vlastnost.

#### Vlající plášť

*Divotvorný předmět, běžný*

Když máš oblečen tento plášť, můžeš ho použitím bonusové akce nechat dramaticky vlát.

#### Výživná kulička

*Divotvorný předmět, běžný*

Když si necháš tuto houbovitou želatinovou kuličku bez chuti rozpustit na jazyku, poskytne ti tolik energie, jako dávka potravin na 1 den.

<Card header="Vytváření dalších běžných předmětů">

Pokud chceš vytvářet další běžné kouzelné předměty, pomůže ti část “Zvláštní schopnosti” v 7. kapitole *Průvodce Pána jeskyně*. Tabulka Jaká je jeho vedlejší vlastnost? tě například může inspirovat k vytvoření kouzelného předmětu, díky kterému bude tvor mluvit a rozumět goblinštině (podle bodu Jazyk v této tabulce), předmětu, který září, když je nablízku běs (podle bodu Strážce v této tabulce) nebo předmětu, který zesiluje hlas svého nositele na velkou vzdálenost (podle bodu Válečný vůdce v této tabulce).

</Card>

<Card header="Dobíjení bez úsvitu">

Některé magické předměty se dají použít jen několikrát a vyčerpané dávky si dobijí až za příštího úsvitu. Co ale dělat, pokud se postavy nacházejí ve sféře existence, kde žádný úsvit nenastává? PJ by měl v takovém případě zvolit hodinu, ve které se předměty po 24 hodinách dobijí.

I ve světě, kde každý den normálně svítá, může PJ určit pro dobíjení předmětů jinou denní dobu – třeba poledne, západ slunce nebo půlnoc.

</Card >

### Tabulky kouzelných předmětů

V této části jsme rozřadili tabulky kouzelných předmětů, které jsou v *Průvodci Pána jeskyně* i v této knize, do dvou kategorií: na časté a mimořádné. A obě skupiny jsme roztřídili ještě podle vzácnosti. Každá tabulka pak obsahuje typ předmětu a údaj o tom, zda vyžaduje sladění. Artefakty zde zahrnuty nejsou; v síle a důležitosti se s nimi nedají srovnávat ani mimořádné předměty.

###### Časté předměty, běžné

| Předmět | Typ | Sladění? |
| :--- | :--- | :--- |
| Amulet temného úlomku | Divotvorný předmět | Ano (černokněžník) |
| Boty s falešnými stopami | Divotvorný předmět | Ne |
| Čadivá zbroj | Zbroj | Ne |
| Čarovná hůl | Hůl | Ne |
| Dirigentská hůlka | Hůlka | Ne |
| Dýmka kouřových příšer | Divotvorný předmět | Ne |
| Helma děsu | Divotvorný předmět | Ne |
| Hlubinná svíce | Divotvorný předmět | Ne |
| Honzova praktická kořenka | Divotvorný předmět | Ne |
| Hůl přivolávání ptáků | Hůl | Ne |
| Hůlka úsměvů | Hůlka | Ne |
| Hůlka zamračení | Hůlka | Ne |
| Klobouk havěti | Divotvorný předmět | Ne |
| Korbel střízlivosti | Divotvorný předmět | Ne |
| Koule času | Divotvorný předmět | Ne |
| Kouzelnický klobouk | Divotvorný předmět | Ano (kouzelník) |
| Kouzelný svitek (1. úroveň) | Svitek | Ne |
| Kouzelný svitek (trik) | Svitek | Ne |
| Květináč probuzení | Divotvorný předmět | Ne |
| Květinová hůl | Hůl | Ne |
| Léčivý lektvar | Lektvar | Ne |
| Lektvar šplhání | Lektvar | Ne |
| Mazaný zámek | Divotvorný předmět | Ne |
| Meč měsíčního doteku | Zbraň | Ne |
| Mluvící panenka | Divotvorný předmět | Ano |
| Nablýskaná zbroj | Zbroj | Ne |
| Náhradní oko | Divotvorný předmět | Ano |
| Naslouchátko | Divotvorný předmět | Ne |
| Nástroj iluzí | Divotvorný předmět | Ano |
| Nástroj tajemného sdělení | Divotvorný předmět | Ano |
| Nezlomitelný šíp | Zbraň | Ne |
| Odkládací zbroj | Zbroj | Ne |
| Okouzlující parfém | Divotvorný předmět | Ne |
| Osvěžující kulička | Divotvorný předmět | Ne |
| Plášť mnoha střihů | Divotvorný předmět | Ne |
| Pyrotechnická hůlka | Hůlka | Ne |
| Roh tichého poplachu | Divotvorný předmět | Ne |
| Rubín válečného mága | Divotvorný předmět | Ano (sesilatel) |
| Rybářský prut | Divotvorný předmět | Ne |
| Samolátací oděv | Divotvorný předmět | Ne |
| Samoopravovací lano | Divotvorný předmět | Ne |
| Skládací tyč | Divotvorný předmět | Ne |
| Směrová koule | Divotvorný předmět | Ne |
| Strojkový amulet | Divotvorný předmět | Ne |
| Šarlatánova smrt | Divotvorný předmět | Ano |
| Štít mnoha tváří | Zbroj | Ne |
| Tajemný klíč | Divotvorný předmět | Ne |
| Trvalá kniha kouzel | Divotvorný předmět | Ne |
| Úderné střelivo | Zbraň | Ne |
| Veteránova špacírka | Divotvorný předmět | Ne |
| Vlající plášť | Divotvorný předmět | Ne |
| Výživná kulička | Divotvorný předmět | Ne |

###### Časté předměty, neobvyklé

| Předmět | Typ | Sladění? |
| :--- | :--- | :--- |
| Alchymistický džbán | Divotvorný předmět | Ne |
| Bezedná karafa | Divotvorný předmět | Ne |
| Brýle noci | Divotvorný předmět | Ne |
| Čepice vodního dechu | Divotvorný předmět | Ne |
| Hůlka nalezení magie | Hůlka | Ne |
| Hůlka tajemství | Hůlka | Ne |
| Jedový lektvar | Lektvar | Ne |
| Kameny poselství | Divotvorný předmět | Ne |
| Keoghtomovo mazání | Divotvorný předmět | Ne |
| Kouzelný svitek (2. úroveň) | Svitek | Ne |
| Kouzelný svitek (3. úroveň) | Svitek | Ne |
| Lektvar mocného léčení | Lektvar | Ne |
| Lektvar odolání | Lektvar | Ne |
| Lektvar ohnivého dechu | Lektvar | Ne |
| Lektvar přátelství zvířat | Lektvar | Ne |
| Lektvar síly kopcového obra | Lektvar | Ne |
| Lektvar vodního dechu | Lektvar | Ne |
| Lektvar zvětšování | Lektvar | Ne |
| Lucerna odhalení | Divotvorný předmět | Ne |
| Mitrilová zbroj | Zbroj | Ne |
| Námořníkova zbroj | Zbroj | Ne |
| Nápoj lásky | Lektvar | Ne |
| Oči přesného vidění | Divotvorný předmět | Ne |
| Olej kluzkosti | Lektvar | Ne |
| Prach kýchání a dušení | Divotvorný předmět | Ne |
| Prach zneviditelnění | Divotvorný předmět | Ne |
| Prsten plavání | Prsten | Ne |
| Přilba porozumění jazykům | Divotvorný předmět | Ne |
| Pytel beztíže | Divotvorný předmět | Ne |
| Rejnočí plášť | Divotvorný předmět | Ne |
| Roucho užitečných věcí | Divotvorný předmět | Ne |
| Sedlo kavalíra | Divotvorný předmět | Ne |
| Střelivo +1 | Zbraň | Ne |
| Škapulíř zdraví | Divotvorný předmět | Ne |
| Šplhací lano | Divotvorný předmět | Ne |
| Vysušující prach | Divotvorný předmět | Ne |
| Vznášivá koule | Divotvorný předmět | Ne |
| Žezlo nepohyblivosti | Žezlo | Ne |
| Živelný drahokam | Divotvorný předmět | Ne |

###### Časté předměty, vzácné

| Předmět | Typ | Sladění? |
| :--- | :--- | :--- |
| Elixír zdraví | Lektvar | Ne |
| Éterický olej | Lektvar | Ne |
| Gong otevírání | Divotvorný předmět | Ne |
| Honzova šikovná brašna | Divotvorný předmět | Ne |
| Korálek síly | Divotvorný předmět | Ne |
| Kouzelný svitek (4. úroveň) | Svitek | Ne |
| Kouzelný svitek (5. úroveň) | Svitek | Ne |
| Lektvar čtení myšlenek | Lektvar | Ne |
| Lektvar hrdinství | Lektvar | Ne |
| Lektvar jasnozřivosti | Lektvar | Ne |
| Lektvar kvalitního léčení | Lektvar | Ne |
| Lektvar mlžné podoby | Lektvar | Ne |
| Lektvar nezranitelnosti | Lektvar | Ne |
| Lektvar síly kamenného obra | Lektvar | Ne |
| Lektvar síly mrazivého obra | Lektvar | Ne |
| Lektvar síly ohnivého obra | Lektvar | Ne |
| Lektvar zmenšování | Lektvar | Ne |
| Náhrdelník ohnivých koulí | Divotvorný předmět | Ne |
| Podkovy rychlosti | Divotvorný předmět | Ne |
| Přenosný otvor | Divotvorný předmět | Ne |
| Pytel fazolí | Divotvorný předmět | Ne |
| Quaalův péřový žeton | Divotvorný předmět | Ne |
| Skládací člun | Divotvorný předmět | Ne |
| Střelivo +2 | Zbraň | Ne |
| Svitek ochrany | Svitek | Ne |

###### Časté předměty, velmi vzácné

| Předmět | Typ | Sladění? |
| :--- | :--- | :--- |
| Kouzelný svitek (6. úroveň) | Svitek | Ne |
| Kouzelný svitek (7. úroveň) | Svitek | Ne |
| Kouzelný svitek (8. úroveň) | Svitek | Ne |
| Lektvar dlouhověkosti | Lektvar | Ne |
| Lektvar kvalitního léčení | Lektvar | Ne |
| Lektvar létání | Lektvar | Ne |
| Lektvar neviditelnosti | Lektvar | Ne |
| Lektvar rychlosti | Lektvar | Ne |
| Lektvar síly oblačného obra | Lektvar | Ne |
| Lektvar vitality | Lektvar | Ne |
| Nenasytný pytel | Divotvorný předmět | Ne |
| Nolzurovy úchvatné barvy | Divotvorný předmět | Ne |
| Olej ostrosti | Lektvar | Ne |
| Popravčí šíp | Zbraň | Ne |
| Střelivo +3 | Zbraň | Ne |
| Zefyrovy podkovy | Divotvorný předmět | Ne |

###### Časté předměty, legendární

| Předmět | Typ | Sladění? |
| :--- | :--- | :--- |
| Kouzelný svitek (9. úroveň) | Svitek | Ne |
| Lektvar síly bouřného obra | Lektvar | Ne |
| Nejpevnější lepidlo* | Divotvorný předmět | Ne |
| Univerzální rozpouštědlo | Divotvorný předmět | Ne |

###### Mimořádné předměty, neobvyklé

| Předmět | Typ | Sladění? |
| :--- | :--- | :--- |
| Adamantinová zbroj | Zbroj | Ne |
| Amulet proti nalezení a lokalizaci | Divotvorný předmět | Ano |
| Berla krajty | Hůl | Ano (černokněžník, druid nebo klerik) |
| Berla zmije | Hůl | Ano (černokněžník, druid nebo klerik) |
| Botky mrazivky | Divotvorný předmět | Ano |
| Brož zaštítění | Divotvorný předmět | Ano |
| Čelenka intelektu | Divotvorný předmět | Ano |
| Čelenka výbuchu | Divotvorný předmět | Ne |
| Divotvorná figurka (stříbrný krkavec) | Divotvorný předmět | Ne |
| Dudy stok | Divotvorný předmět | Ano |
| Dýmající láhev | Divotvorný předmět | Ne |
| Elfí boty | Divotvorný předmět | Ne |
| Elfí plášť | Divotvorný předmět | Ano |
| Elonnin toulec | Divotvorný předmět | Ne |
| Hůlka magických střel | Hůlka | Ne |
| Hůlka pavučiny | Hůlka | Ano (sesilatel) |
| Hůlka válečného mága +1 | Hůlka | Ano (sesilatel) |
| Kámen štěstí | Divotvorný předmět | Ano |
| Klobouk přestrojení | Divotvorný předmět | Ano |
| Létající koště | Divotvorný předmět | Ne |
| Meč odplaty | Zbraň | Ano |
| Medailon myšlenek | Divotvorný předmět | Ano |
| Náhrdelník přizpůsobení | Divotvorný předmět | Ano |
| Nástroj bardů (Dossova loutna) | Divotvorný předmět | Ano (bard) |
| Nástroj bardů (Fochlucanova bandura) | Divotvorný předmět | Ano (bard) |
| Nástroj bardů (Mac-Fuimidhova citera) | Divotvorný předmět | Ano (bard) |
| Nátepníky lukostřelby | Divotvorný předmět | Ano |
| Ochranný plášť | Divotvorný předmět | Ano |
| Okouzlující oči | Divotvorný předmět | Ano |
| Okřídlené boty | Divotvorný předmět | Ano |
| Orlí oči | Divotvorný předmět | Ano |
| Oštěp blesků | Zbraň | Ne |
| Perla moci | Divotvorný předmět | Ano (sesilatel) |
| Prsten chůze po vodě | Prsten | Ne |
| Prsten skákání | Prsten | Ano |
| Prsten tepla | Prsten | Ano |
| Prsten zaštítění mysli | Prsten | Ano |
| Přilba telepatie | Divotvorný předmět | Ano |
| Rukavice chytání střel | Divotvorný předmět | Ano |
| Rukavice plavání a šplhání | Divotvorný předmět | Ano |
| Rukavice zlobří síly | Divotvorný předmět | Ano |
| Rukavice zlodějství | Divotvorný předmět | Ne |
| Sedmimílové boty | Divotvorný předmět | Ano |
| Strašidelné dudy | Divotvorný předmět | Ne |
| Strážný štít | Zbroj | Ne |
| Šalebné karty | Divotvorný předmět | Ne |
| Šalebný vak | Divotvorný předmět | Ne |
| Škapulíř hojení ran | Divotvorný předmět | Ano |
| Štít +1 | Zbroj | Ne |
| Trepky pavoučího šplhu | Divotvorný předmět | Ano |
| Trojzubec vlády nad rybami | Zbraň | Ano |
| Větrný vějíř | Divotvorný předmět | Ne |
| Zářivý drahokam | Divotvorný předmět | Ne |
| Zbraň +1 | Zbraň | Ne |
| Zbraň varování | Zbraň | Ano |
| Žezlo správce paktu +1 | Žezlo | Ano (černokněžník) |

###### Mimořádné předměty, vzácné

| Předmět | Typ | Sladění? |
| :--- | :--- | :--- |
| Amulet zdraví | Divotvorný předmět | Ano
| Berla hemžení hmyzu | Hůl | Ano (bard, čaroděj, černokněžník, druid, klerik nebo kouzelník) |
| Berla chřadnutí | Hůl | Ano (černokněžník, druid nebo klerik) |
| Berla lesů | Hůl | Ano (druid) |
| Berserkří sekera | Zbraň | Ano |
| Bilarrské železné obruče | Divotvorný předmět | Ne |
| Boty levitace | Divotvorný předmět | Ano |
| Boty rychlosti | Divotvorný předmět | Ano |
| Daernova okamžitá pevnost | Divotvorný předmět | Ne |
| Dimenzionální pouta | Divotvorný předmět | Ne |
| Divotvorná figurka (bronzový gryf) | Divotvorný předmět | Ne |
| Divotvorná figurka (ebenová moucha) | Divotvorný předmět | Ne |
| Divotvorná figurka (hadcová sova) | Divotvorný předmět | Ne |
| Divotvorná figurka (mramorový slon) | Divotvorný předmět | Ne |
| Divotvorná figurka (onyxový pes) | Divotvorný předmět | Ne |
| Divotvorná figurka (slonovinové kozy) | Divotvorný předmět | Ne |
| Divotvorná figurka (zlatí lvi) | Divotvorný předmět | Ne |
| Drahokam vidění | Divotvorný předmět | Ano |
| Drakomlat | Zbraň | Ne |
| Elfí drátovka | Zbroj | Ne |
| Hůlka blesků | Hůlka | Ano (sesilatel) |
| Hůlka divů | Hůlka | Ano (sesilatel) |
| Hůlka nalezení nepřátel | Hůlka | Ano |
| Hůlka ohnivých koulí | Hůlka | Ano (sesilatel) |
| Hůlka paralýzy | Hůlka | Ano (sesilatel) |
| Hůlka poutání | Hůlka | Ano (sesilatel) |
| Hůlka strachu | Hůlka | Ano |
| Hůlka válečného mága +2 | Hůlka | Ano (sesilatel) |
| Chapadlové žezlo | Žezlo | Ano |
| Iounin kámen (ochrana) | Divotvorný předmět | Ano |
| Iounin kámen (ostražitost) | Divotvorný předmět | Ano |
| Iounin kámen (výživa) | Divotvorný předmět | Ano |
| Iounin kámen (zásoba) | Divotvorný předmět | Ano |
| Jedudýka | Zbraň | Ne |
| Kadidelnice ovládání vzdušných elementálů | Divotvorný předmět | Ne |
| Kámen ovládání zemních elementálů | Divotvorný předmět | Ne |
| Kostka síly | Divotvorný předmět | Ano |
| Krutá zbraň | Zbraň | Ne |
| Křídla létání | Divotvorný předmět | Ano |
| Léčivá berla | Hůl | Ano (bard, druid nebo klerik) |
| Mísa ovládání vodních elementálů | Divotvorný předmět | Ne |
| Nástroj bardů (Canaithova mandolína) | Divotvorný předmět | Ano (bard) |
| Nástroj bardů (Cliova lyra) | Divotvorný předmět | Ano (bard) |
| Nátepníky obrany | Divotvorný předmět | Ano |
| Netopýří plášť | Divotvorný předmět | Ano |
| Obromlat | Zbraň | Ne |
| Ohlušující roh | Divotvorný předmět | Ne |
| Ohnivý koš ovládání ohnivých elementálů | Divotvorný předmět | Ne |
| Okouzlující berla | Hůl | Ano (bard, čaroděj, černokněžník, druid, klerik nebo kouzelník) |
| Okovaná kožená zbroj mistra převleků | Zbroj | Ne |
| Omotávací lano | Divotvorný předmět | Ne |
| Opasek síly kopcového obra | Divotvorný předmět | Ano |
| Palcát drcení | Zbraň | Ne |
| Palcát hrůzy | Zbraň | Ano |
| Palcát rozkolu | Zbraň | Ano |
| Pelerína magického odolání | Divotvorný předmět | Ano |
| Plamenec | Zbraň | Ano |
| Plášť posuvu | Divotvorný předmět | Ano |
| Pláštěnka šarlatána | Divotvorný předmět | Ne |
| Prsten beranidla | Prsten | Ano |
| Prsten odolání | Prsten | Ano |
| Prsten ochrany | Prsten | Ano |
| Prsten ovlivňování zvířat | Prsten | Ne |
| Prsten pomalého pádu | Prsten | Ano |
| Prsten rentgenového vidění | Prsten | Ano |
| Prsten uskladňování kouzel | Prsten | Ano |
| Prsten volné akce | Prsten | Ano |
| Prsten vyváznutí | Prsten | Ano |
| Přilba teleportace | Divotvorný předmět | Ano |
| Roh Valhaly (stříbrný nebo mosazný) | Divotvorný předmět | Ne |
| Roucho očí | Divotvorný předmět | Ano |
| Růženec | Divotvorný předmět | Ano (druid, klerik nebo paladin) |
| Sluneční čepel | Zbraň | Ano |
| Škapulíř proti jedu | Divotvorný předmět | Ne |
| Štít +2 | Zbroj | Ne |
| Štít přitahující střely | Zbroj | Ano |
| Štít zachytávající šípy | Zbroj | Ano |
| Trpasličí opasek | Divotvorný předmět | Ano |
| Zbraň +2 | Zbraň | Ne |
| Zbroj +1 | Zbroj | Ne |
| Zbroj odolání | Zbroj | Ano |
| Zbroj zranitelnosti | Zbroj | Ano |
| Zraňující meč | Zbraň | Ano |
| Žezlo panování | Žezlo | Ano |
| Žezlo správce paktu +2 | Žezlo | Ano (černokněžník) |
| Život beroucí meč | Zbraň | Ano |

###### Mimořádné předměty, velmi vzácné

| Předmět | Typ | Sladění? |
| :--- | :--- | :--- |
| Amulet sfér | Divotvorný předmět | Ano |
| Berla hromů a blesků | Hůl | Ano |
| Berla moci | Hůl | Ano (čaroděj, černokněžníknebo kouzelník) |
| Berla mrazilka | Hůl | Ano (čaroděj, černokněžník, druid nebo kouzelník) |
| Berla udeření | Hůl | Ano |
| Démonická zbroj | Zbroj | Ano |
| Divotvorná figurka (obsidiánový oř) | Divotvorný předmět | Ne |
| Dračí šupinová zbroj | Zbroj | Ano |
| Hůlka proměn | Hůlka | Ano (sesilatel) |
| Hůlka válečného mága +3 | Hůlka | Ano (sesilatel) |
| Ifrítská láhev | Divotvorný předmět | Ne |
| Iounin kámen (hbitost) | Divotvorný předmět | Ano |
| Iounin kámen (pohlcení) | Divotvorný předmět | Ano |
| Iounin kámen (rozum) | Divotvorný předmět | Ano |
| Iounin kámen (síla) | Divotvorný předmět | Ano |
| Iounin kámen (vhled) | Divotvorný předmět | Ano |
| Iounin kámen (vůdcovství) | Divotvorný předmět | Ano |
| Iounin kámen (výdrž) | Divotvorný předmět | Ano |
| Křišťálová koule (velmi vzácná) | Divotvorný předmět | Ano |
| Létající koberec | Divotvorný předmět | Ne |
| Luk přísahy | Zbraň | Ano |
| Manuál golemů | Divotvorný předmět | Ne |
| Manuál rychlého jednání | Divotvorný předmět | Ne |
| Manuál tělesného zdraví | Divotvorný předmět | Ne |
| Manuál užitečného posilování | Divotvorný předmět | Ne |
| Meč ostrosti | Zbraň | Ano |
| Mrazivec | Zbraň | Ano |
| Nástroj bardů (Anstrutova harfa) | Divotvorný předmět | Ano (bard) |
| Ohnivá berla | Hůl | Ano (čaroděj, černokněžník, druid nebo kouzelník) |
| Opasek obří síly (kamenný/mrazivý obr) | Divotvorný předmět | Ano |
| Opasek síly ohnivého obra | Divotvorný předmět | Ano |
| Oživlý štít | Zbroj | Ano |
| Pavoučnatý plášť | Divotvorný předmět | Ano |
| Prsten padajících hvězd | Prsten | Ano (v noci pod širým nebem) |
| Prsten regenerace | Prsten | Ano |
| Prsten telekineze | Prsten | Ano |
| Roh Valhaly (bronzový) | Divotvorný předmět | Ne |
| Roucho hvězd | Divotvorný předmět | Ano |
| Roucho mihotavých barev | Divotvorný předmět | Ano |
| Rukověť chápání | Divotvorný předmět | Ne |
| Rukověť jasného myšlení | Divotvorný předmět | Ne |
| Rukověť vedení a vlivu | Divotvorný předmět | Ne |
| Scimitar rychlosti | Zbraň | Ano |
| Svíce vzývání | Divotvorný předmět | Ano |
| Štít +3 | Zbroj | Ne |
| Štít magické gardy | Zbroj | Ano |
| Tančící meč | Zbraň | Ano |
| Trpasličí plátovka | Zbroj | Ne |
| Trpasličí vrhač | Zbraň | Ano (trpaslík) |
| Třpytivá přilba | Divotvorný předmět | Ano |
| Zbraň +3 | Zbraň | Ne |
| Zbroj +2 | Zbroj | Ne |
| Zloděj devíti životů | Zbraň | Ano |
| Žezlo bezpečnosti | Žezlo | Ne |
| Žezlo ostražitosti | Žezlo | Ano |
| Žezlo pohlcení | Žezlo | Ano |
| Žezlo správce paktu +3 | Žezlo | Ano (černokněžník) |
| Život lapající zrcadlo | Divotvorný předmět | Ne |

###### Mimořádné předměty, legendární

| Předmět | Typ | Sladění? |
| :--- | :--- | :--- |
| Arcimágovo roucho | Divotvorný předmět | Ano (čaroděj, černokněžník nebo kouzelník) |
| Berla mágů | Hůl | Ano (čaroděj, černokněžník nebo kouzelník) |
| Bleskové kladivo | Zbraň | Ano (obří zhouba) |
| Éterická plátová zbroj | Zbroj | Ano |
| Ifrítí drátovka | Zbroj | Ano |
| Iounin kámen (mistrovství) | Divotvorný předmět | Ano |
| Iounin kámen (mocné pohlcení) | Divotvorný předmět | Ano |
| Iounin kámen (regenerace) | Divotvorný předmět | Ano |
| Karty mnoha věcí | Divotvorný předmět | Ne |
| Koule anihilace | Divotvorný předmět | Ne |
| Krychlová brána | Divotvorný předmět | Ne |
| Křišťálová koule (legendární) | Divotvorný předmět | Ano |
| Kwališův aparát | Divotvorný předmět | Ne |
| Meč odpovídání | Zbraň | Ano (tvor stejného přesvědčení jako meč) |
| Nástroj bardů (Ollamhova harfa) | Divotvorný předmět | Ano (bard) |
| Obránce | Zbraň | Ano |
| Opasek síly bouřného obra | Divotvorný předmět | Ano |
| Opasek síly oblačného obra | Divotvorný předmět | Ano |
| Plášť neviditelnosti | Divotvorný předmět | Ano |
| Popravčí meč | Zbraň | Ano |
| Posvěcený mstitel | Zbraň | Ano (paladin) |
| Prsten neviditelnosti | Prsten | Ano |
| Prsten odrážení kouzel | Prsten | Ano |
| Prsten ovládání ohnivého živlu | Prsten | Ano |
| Prsten ovládání vodního živlu | Prsten | Ano |
| Prsten ovládání vzdušného živlu | Prsten | Ano |
| Prsten ovládání zemního živlu | Prsten | Ano |
| Prsten přivolávání džinů | Prsten | Ano |
| Prsten tří přání | Prsten | Ne |
| Roh Valhaly (železný) | Divotvorný předmět | Ne |
| Rukověť tichého jazyka | Divotvorný předmět | Ano (kouzelník) |
| Skarabeus ochrany | Divotvorný předmět | Ano |
| Studna mnoha světů | Divotvorný předmět | Ne |
| Štístko | Zbraň | Ano |
| Talisman absolutního zla | Divotvorný předmět | Ano (tvor zlého přesvědčení) |
| Talisman čirého dobra | Divotvorný předmět | Ano (tvor dobrého přesvědčení) |
| Talisman koule | Divotvorný předmět | Ano |
| Zbroj +3 | Zbroj | Ne |
| Zbroj nezranitelnosti | Zbroj | Ano |
| Železná lahvice | Divotvorný předmět | Ne |
| Žezlo panské moci | Žezlo | Ano |
| Žezlo zmrtvýchvstání | Žezlo | Ano (druid, klerik nebo paladin) |

<Card>

Nikdy se nespoléhejte na kouzelné předměty.

Jsou tak vrtkavé. Nejprve fungují a pak ne. 

Jo, ne, jo, ne – během mrknutí jednoho mého oka.

</Card>
